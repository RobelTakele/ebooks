ዳግማዊ ምኒልክ
ከታሪካቸውና ከሙያቸው።




ከግዛው ኃይለ ማርያም፡
ተዘጋጅቶ።

የዳግማዊ ምኒልክ መታሰቢያ ድርጅት፡
አሳተመው።

አዲስ አበባ ታኅሣሥ ፫ ቀን፡፲፱፻፶፮ ዓ.ም

በግርማዊ ቀዳማዊ ኃይለ ሥላሴ ንጉሠ ነገሥት ዘኢትዮጵያ በ፴፬ኛው ዘመነ መንግሥት
፲፱፻፶፮ ዓ.ም ይህ መጽሐፍ በብርሃንና ሰላም ማተሚያ ቤት ታተመ።



ይህንን « ዳግማዊ ምኒልክ ፦ ከታሪካቸውና ከሙያቸው » የተባለውን መጽሐፍ በግርማዊ

ንጉሠ ነገሥት ቀዳማዊ ኃይለ ሥላሴ መልካም ፈቃድና የበላይ ጠባቂነት የተቋቋመው የዳግማዊ ምኒልክ መታሰቢያ ባለአደራ ቦርድ አሳተመው። የመጽሐፉ ባለንብረትና ባለመብት የመታሰቢያ ቤቱ ባለአደራ ቦርድ ብቻ ስለ ሆነ ከዚህ ባለአደራ ቦርድ ፈቃድ ካልተገኘ በተቀር ከመጽሐፉ በሙሉም ሆነ በከፊል ለማሳተም ለመተርጐምና ወይም በማንኛውም ረገድ ለማብዛት በሕግ ክልክል ነው።


መግለጫ።


በግርማዊ ንጉሠ ነገሥት ቀዳማዊ ኃይለ ሥላሴ የበላይ ጠባቂነት የሚመራውን የዳግማዊ ምኒልክ የዘለዓለም መታሰቢያ የሆነውን ድርጅት ሥራ እንዲያካሂድ በበላይ ጠባቂው በግርማዊነታቸው መልካም ፈቃድና ትእዛዝ ኃላፊነት የተጣለበት የመታሰቢያ ቤቱ ባለአደራ ቦርድ ከአደራዎቹ መካከል አንደኛው የዳግማዊ አጤ ምኒልክ ሙያና ታሪክ በሚገባ ተጠብቆ ተሟልቶና ተስፋፍቶ ከትውልድ ወደ ትውልድ ሲተላለፍ እንዲኖር ማድረግም ስለ ሆነ ይህ « ዳግማዊ ምኒልክ - ከታሪካቸውና ከሞያቸው » በሚል አርእስት ከአቶ ግዛው ኃይለ ማርያም የተዘጋጀው ጽሑፍ ተስማሚ መሆኑን መርምሮ ከተረዳ በኋላ ለአዘጋጂው የድጃም ዋጋን በመክፈል የመጽሐፉን የባለቤትነት መብት ወሰደ።

የታላቁ ንጉሠ ነገሥት የግርማዊ ዳግማዊ አጤ ምኒልክ ሙያና ታሪክ በዚህ ብቻ ሊወሰን የማይችል በመሆኑ ወደፊት ሊታተም በመዘጋጀት ላይ ለሚገኘው ሙሉ የታሪካቸው መጽሐፍ ዋዜማ እንዲሆን ይህ ጽሑፍ ለባለታሪኩ ለዳግማዊ ምኒልክ ሃምሳኛ ዓመት (ኢዮቤልዩ) የዕረፍታቸው መታሰቢያ እንዲታተም አደረገ።

ይህንንም የግርማዊ ዳግማዊ አጤ ምኒልክን ሙሉ የታሪክ መጽሐፍ ለማዘጋጀት የሚደረገው ተግባር ተጠናቅቆ መጽሐፉ በቅርቡ ታትሞ ይወጣል።


መግቢያ።


ይህን የዳግማዊ ምኒልክን ዘመነ መንግሥት ታሪክ ስጽፍ ሌሎች ጸሐፊዎች በርሳቸው የተነሣ ከጻፉት የተለየና ያልታወቀ ብዙ ነገር ይገልጻል ብዬ አይደለም። መነሻ ሆኖ የቀሰቀሰኝዋናው ነገር ኢትዮጵያ ተቈራርጣ ወድቃ ከነበረችባቸው የተለያዩ ከሆኑ የመስፍንነትና ጥቃቅን የንጉሥነት ግዛቶች ውስጥ ሊያወጧት ከታገሉት ታላላቅ የኢትዮጵያ ነገሥታት

(አጤ ቴዎድሮስና አጤ ዮሐንስ) አንዱ መሆናቸው ነው። ከዚህ ተግባር ከፍ ያለው ወገን የደረሳቸውና ወደ ፍጻሜ ያደረሱት በመሆናቸው ትልቅነታቸውን በተቻለ መጠን ለመግለጥ ሞክሬያለሁ። በተቀረ ግን የዳግማዊ ምኒልክ ግዛትና የታሪክ ጊዜ በቅርቡ የነበረ ለአንባቢውም የታወቀና ያነበበው በመስማትም ዝናውን የሚያውቀው ስለ ሆነ እንግዳ ነገር ያገኝበታል ብዬ አይደለም። ቢሆንም ዋና ዋናው ተግባራቸው በተቻለ መጠን እንዳይቀር ደክሜበታለሁና የታሪክ አገላለጤ አካሄድ ለአንባቢው አሳብ የተስማማ እንዲሆን እመኛለሁ።

ግዛው፡ኃይለ ማርያም፡ሰራብዮን።




ምዕራፍ፡፩።
ዳግማዊ ምኒልክ፡፲፰፻፵፰ - ፲፱፻፮


፲፰ኛው መቶ ዘመን ኢትዮጵያ ተቈራርጣ ወድቃ ከነበረችበት ጥቃቅን የመሳፍንቶች ግዛትና ድንግርግር ካሉ እኔ ልግዛ ከማለት ጦርነቶች ልትወጣ የጀመረችበት ዘመን ነው። ከነዚህ የዘወትር ጦርነቶች ውስጥ ሊያወጧት የታገሉትና ያወጧትም ፫ ተራውን የነገሡ ነገሥታቶች በዚሁ መቶ ዘመን ውስጥ የተወለዱ ነበሩ። ከነዚህም ነገሥታት ወደፊት ታሪካቸውን ለመዘርዘር የተዘጋጀነው አጤ ምኒልክ በሺ፰፻፴፮ ነሐሴ ፲፪ ቀን ተወለዱ። ወደ እርሳቸው ታሪክሳንደርስ ግን ኢትዮጵያን ከዚህ ካልነው የመሳፍንቶች ግዛት ውስጥ አውጥተው አንድነት ያለው የንጉሠ ነገሥት ግዛትና ስፋት እንድታገኝ የሞከሩና ያያያዙም በቈራጥነታቸውና በጀግንነታቸው የታወቁት አጤ ቴዎድሮስ ናቸው። እርሳቸውም በዚሁ መቶ ዓመት መጀመሪያዐሥር ዓመቶች ውስጥ በሺ፰፻፲፪ ዓ፡ም ተወለዱ። የቋራው ባላባት የደጃዝማች ኃይሉ ልጅካሣ ቴዎድሮስ በተባለው ስም የኢትዮጵያ ንጉሠ ነገሥት ሳይሆኑ ለራስ ዓሊ እናት ለእቴጌ መነን አሽከርነት አድረው ነበር። በጀግንነታቸውና በደፋርነታቸው የተመሰገኑ ስለነበሩ በእቴጌ መነን እርዳታ የራስ ዓሊን ልጅ (፲፰፻፵፬ ዓ፡ም) ዳሩላቸው። ቈይተው ግን ከእቴጌ መነን ጋራ ተጣልተው ሸፍተው መጀመሪያ እቴጌ መነንን ቀጥለውም የጐጃሙን ገዢና ባላባት ደጃች ጎሹን በመጨረሻውም ራስ ዓሊን ተዋግተው ድል አድርገው የጎንደሩን ዐልጋ ያዙ። በጎንደርና በጎጃም የነበረውን ደጃዝማች ካሣ አይገዛንም የሚለውን የጦር ኃይል ሰብረው ድል አድርገው ግዛታቸውን አረጋገጡ። ወዲያውም ኀይላቸው እየታወቀና እየበረታ ሔደ። ካሣበገጠሙት ጦርነት ሁሉ ድል ያገኙ ነበር። በጎንደርና በጐጃም ገዢዎች የነበሩትን መሳፍንት ካሸነፉና ግዛታቸውን በእጃቸው ካረጉ በኋላ የካሣ ጦር ራሱን የቻለና የሚፈራ ሆነ። በሺ፰፻፵፯ ዓ፡ም የትግሬው ግዛት ተነጥሎ ቀርቶባቸው ስለነበር ዘመቱበት። ከደጃዝማች ውቤጋርም በጥር ፲፱ ቀን ከቧኺት ተራራ ሥር ደበላ ላይ ተዋግተው ደጃዝማች ውቤን ድል አድርገው አስረዋቸው ፯ሺሕ ጠመንጃና ሁለት መድፍ ማረኩ። ደጃች ካሣ በጎንደር በጎጃም በትግሬ ይገዙ የነበሩትን መሳፍንት ድል አደረጉና በዚሁ ዓመት በሺ፰፻፵፯ በጥር ፳፩ በደብረ አስቄ ከአባ ሰላማ ንጉሠ ነገሥት ቴዎድሮስ ተብለው ተቀቡ። በሰሜን ያሉትን የኢትዮጵያ አውራጃዎች አንድነት ያለው የንጉሠ ነገሥት ግዛት ካደረጉ በኋላ ከበሽሎ ወዲህ ያለውንም የሸዋ አውራጃ የንጉሡ ግዛት ወደ ጥንቱ የኢትዮጵያ ስፋት እንዲደረብ አሰቡበት። በዚያ ጊዜ በሸዋም እንደ ሰሜኑ የኢትዮጵያ አገሮች የመሳፍንት ግዛት ዘመን ነበር። ከኢትዮጵያው ባለ ዐልጋ ከሰሎሞኑ ዘር የሚወለደው የሸዋው መሳፍንት ዘር ከግራኝ ወረራ በኋላ ባለው ጊዜ ከአማራው ሸዋ አገር ውስጥ አንዳንድ የባላባትነት አገሮች ሲገዛ ቆይቶ እያደር እየበረታ ሔዷል ከጥቂት ተከታታይ መሳፍንቶች ግዛት በኋላም (በሺ ፰፻፴) ከሣህለ ሥላሴ ላይ ሲደርስ የአማራውን የሸዋ አገር ብቻ ሳይሆን ከጋላውም አገር ብዙው ወደ ሸዋ ግዛት ተጨምሮ እስከ አዋሽ ወንዝ ደርሰዋል። ሸዋ ይህን ስፋት በገኘበት በሣህለ ሥላሴ ግዛት ዘመን የጦሩ ኃይልና መንግሥቱ የደረጀ ሁኖ ነበር። ንጉሥ ሣህለ ሥላሴ በሚገዙት ሕዝባቸው ዘንድ የተወደዱ ነበሩ ዳኝነታቸውም አድላዊነት የሌለበት መሆኑ በጣም የታወቀ ስለነበረ ደንካሌዎች « ጥሩው የወርቅ ሚዛን » ይሏቸው ነበር ብለው በዘመናቸው ወደ ሸዋ የመጡ አውሮጳውያን መንገደኞች ጽፈዋል። ሣህለ ሥላሴ ፵፭ ዘመን ከገዙና የሸዋን ግዛት በተቻላቸው መጠን ካሰፉት በኋላ በሺ፹፵ ዓ.ም በጥቅምት ፲፪ ቀን ሞቱ።

ልጃቸው ኃይለ መለኮት የአባታቸውን ዐልጋ ያዙ። አንዳንዱን መልሶ ያመጸባቸውን የጋላ አገር ሰላሌንም ጭምር ካስገበሩ በኋላ ያባታቸውን ግዛት አንድ አድርገው ገዝተዋል። ጦራቸው ብርቱ ከመሆኑ የተነሣ ያመጸውን ሕዝብ ግን መሸፈቱ ራሱን ይጎዳው ነበር። ጦርነትን ለእንጀራው ማደጊያና ለጎጆው ማጀት መሙያ ያደርገው የነበረው የዚያን ጊዜው የአማራ ወታደር እንደዚህ ያለ ሲያገኝ ይደሰት ነበር። ዐምፆ ከተመታው አገር የመጣው የምርኮ ከብትና ሰው ስለሚመረቅለትም በሸፈተው አገር ላይ የሚደርሰው አደጋ ከባድ ነበር። ኃይለመለኮትም ስምንት ዓመት ያህል በንደዚህ ያለ አኳኋን ሸዋን ሲገዙ ቈይተው አጤ ቴዎድሮስዘመቱባቸው።




ምዕራፍ፡፪።
የአጤ ቴዎድሮስ ወደ ሸዋ መዝመት።


በሺ፰፻፵፰ ዓ፡ም አጤ ቴዎድሮስ በወሎ በኩል ወደ ሸዋ መጡ። ንጉሥ ኃይለ መለኮት ግን በዚህ ዓመት አስቀድመው ታመው ስለነበረ ራሳቸው በጦርነቱ ለመዋል ስላልቻሉ የጦር አለቆቻቸው ከአጤ ቴዎድሮስ ጋር በብርቱ ተዋጉ። የንጉሥ ኃይለ መለኮት ሞትም በጦርነት ጊዜና አገሩ በተወረረበት በአደጋ ጊዜ ውስጥ ስለ ነበረ ሕዝቡ እንዳይሸበር ብለው በሌሊት ወስደው ደብረ በግዕ ቀበርዋቸው።

ሸዋ ከጌታው ሞት በላይ የቴዎድሮስ ወረራም ስላስደነገጠው የደረሰበት የአደጋ ኀይል ከፍ ያለ ነበር። ከመጀመሪያው ድል በኋላም ከአጤ ቴዎድሮስ በመከራከር የመንግሥቱን ግዛት ለጌታው ልጅ በቴዎድሮስ ግዛት ሥር ለማስቀረት ቢሞክርም ሳይሆን ቀረ የዚያን ጊዜ የ፲፪ ዓመት ልጅ የነበሩትን ምኒልክን የአባታቸው አሽከሮችና ዘመዶቻቸው ይዘዋቸው ሸሹ።ከጥቂት ጊዜ በኋላ ግን አጤ ቴዎድሮስ የአባትህን እንደያዝክ እርጋ አባት የሌለህ እኔ አባት እሆንሃለሁና እኔን ደጅ ጥና። የሚል አዋጅ አስነግረው ስለ ነበረ ለልጅ ምኒልክም የአባታቸውን አገር ይሰጧቸዋል በማለት ዘመዶቻቸውና ያባታቸው አሽከሮች ይዘዋቸው ወደ አጤ ቴዎድሮስ ገቡ አጤ ቴዎድሮስ ግን በደስታ ተቀበሏቸውና የሸዋን ግዛት ለአጎታቸው ለአቶ ኃይሌ መርዕድ አዝማች ብለው ሰጥተዋቸው ምኒልክን ይዘው ሄዱ። (ይህ የሆነ በጥር ወር ነው) ይህ ሁሉ ሲሆን የንጉሥ ኃይለ መለኮት ወንድም አቶ ሰይፉ ለአጤ ቴዎድሮስ አልገቡም ነበር። መርዕድ አዝማች ኃይሌ በሣህለ ሥላሴ አልጋ ላይ በተቀመጡበት ጊዜ ሁሉ የአጤ ቴዎድሮስ ታማኝ ነበሩ። ስለዚህ መርሐቤቴን ይዘው ከነበሩት ከአቶ ሰይፉ ጋራ ጠብ ስለ ነበሩ የወገን ልዩነት ነበር። በየጊዜው መዛረፍና ግጭት አላቋረጠም። ሕዝቡም ከዚህ የተነሣ ችግር ስለመጣበት የሥቃይ ጊዜ ነበር።

ሺ፰፻፶፩ ቈይቶ ግን አጤ ቴዎድሮስ መርዕድ አዝማች ኃይሌን አገሩን በምስለኔነት ለአቶበዛብህ ሰጥተውት ነበር። ሕዝቡና ካህናቱም አቶ ሰይፉን ይወዷቸው ስለ ነበረ በኃይላቸው አንኮበር ከአባታቸው አልጋ ላይ ለመቀመጥ ሞከሩ። ለጊዜውም ከተማውን ይጠብቁ የነበሩት የአቶ በዛብህ ዘበኞች አልተቃወሙዋቸውም። አቶ በዛብህን በርትተው ተዋጉት። አቶ በዛብህም በሺ፰፻፶፪ ዓ፡ም እየደከመ ስለ ሄደ ርዳታ ለማግኘት ወደ አጤ ቴዎድሮስ ላከ። አጤ ቴዎድሮስም በሸዋ ውስጥ ህውከት እንደሆነና አቶ ሰይፉ ምስለኔያቸውን እንደወጉት ሰምተው ከመቅደላ ወደ አንኮበር መጡ። የአቶ ሰይፉ ጦር አጤ ቴዎድሮስን በጣም ጠንክሮ ተዋግቷቸዋል። ቢሆንም ከአጤ ቴዎድሮስ ጋራ ብዙ ጊዜ መከራከር የሚቻል አልነበረም አጤቴዎድሮስ አቶ በዛብህን በታማኝነቱ ከሸለሙና ካበረታቱት በኋላ በምስለኔነቱ መለሱት። አቶ በዛብህም ግዛቱን ለማጠንከርና የንጉሥነቱን ማዕረግ ቦታ እንደያዘ ለመቅረት ብዙ ደክምዋል።




ምዕራፍ፡፫።
የምኒልክ፡ከመቅደላ አምባ ማምለጥ።


ይህ ሁሉ ሲሆን ልጅ ምኒልክ በአጤ ቴዎድሮስ አደባባይ ለአንድ መስፍን በተገባ አያያዝ ተቀምጠው ነበር። ንጉሠ ነገሥቱም ልጃቸውን ወይዘሮ አልጣሽን ድረውላቸው ደጃዝማች ምኒልክ ተብለውአል። እናታቸው ወይዘሮ እጅጋየሁም በስደቱ ጊዜ ሁሉ ሳይለይዋቸው አብረው ይኖሩ ነበር። ቆይተው ግን በሸዋ ህውከት እየበዛ ስለሔደ ወደ አገራቸው ተላልከሃልተብለው ተጠርጥረው ከብዙ ሌሎች ባላባቶች ጋር መቅደላ ላይ በቁም እስርነት ይጠበቁ ነበር። አጤ ቴዎድሮስም በጌምድርና በትግሬ ባላባቶችና ሕዝቡ መክዳት ጀምረው ስለነበረ መቅደላን ዋና መቀመጫ ሰፈር አደረጉ። አገሩ ሁሉ ስለከዳቸውና አስረው አስቀምጠዋቸው በነበሩት ፈረንጆች የተነሣም የውጭ አገር ጦር ይመጣብኛል ብለው ይሠጉ ነበረ። አማቻቸውደጃች ምኒልክም እንደሚከድዋቸው መጠርጠራቸው አልቀረም። ደጃዝማች ምኒልክም ይህን ሳያስተውሉት አልቀሩም።

ከአንበሳው ከቴዎድሮስ እጅም ለማምለጥ የሚመቸው ጊዜ ይህ መሆኑን ቈርጠውበት ከ9 ዓመት ስደት በኋላ በነሐሴ ፲፪ ቀን (በሰኔ ፳፬ ቀን የሚሉም አሉ) ሺ፰፻፶፰ ዓ፡ም ከመቅደላ ለማምለጥ ቻሉ። በወረሂመኖ ባላባትና ገዥ በወይዘሮ ወርቂቱ ዕርዳታም ወደ ሸዋ ተመለሱ።አቶ በዛብህ ግን የሸዋውን ግዛትና አልጋ ለራሱ አስቦት ስለ ነበር ግድም ጋዲሎ ከሚባል ቦታላይ ምኒልክን አላስገባም ብሎ ለመውጋትና ለመያዝ ተሰልፎ ቆያቸውና ወጋቸው። ከአቶ በዛብህ ጋር ዘምቶ የነበረውም ጦር የሣህለ ሥላሴና የኃይለ መለኮት ስለ ነበረ በምኒልክ መምጣትም ስለ ተደሰተ አቶ በዛብህ ከመሸሽ በቀር ሌላ ተስፋ አልነበረውም። ለመንገሥ የነበረውም ተስፋ በዚህ ተፈጽሞ መጨረሻውን አገኘ።

በሺ፰፻፶፰ ዓ፡ም ምኒልክ ለጊዜው ይቃወማቸው የነበረው አቶ በዛብህ ከሸሸ በኋላና የሸዋ ሕዝብ ወደ አባታቸው አገር በደኀና መመለሳቸውን በዕልልታ ከአረጋገጠላቸው በኋላ ሥርዓተ ንግሥ ተደርጎላቸው በነሐሴ ፳፬ ቀን ዘውድ ደፍተው በአባታቸው አልጋ ተቀመጡ። ፱ኙየግድ ስደት ዘመንም በዚህ አለፈ።

በዚህ ጊዜ ምኒልክ ፳፩ ዓመታቸው ነበር። በዓመቱ አቶ በዛብህ ከምኒልክ ምሕረት አግኝቶ ታረቀ። በአቶ በዛብህ እንደራሴነት ዘመን ሸፍቶ አቶ በዛብህን ይወጋ የነበረው አቶ ጐበና ዳጪም ለምኒልክ ገብቶላቸው አጋፋሪ ሁኖ ነበር። የምኒልክና የበዛብህ ጠብ በግዛት የተነሣ ስለ ነበር የሚያዘነጋጋ አልነበረም። በዚህ ላይም ሐሜትና በክዳት መጠርጠር እየበዛ ስለሄደ አቶ በዛብህ በምክር ተይዞ የሞት ፍርድ ተፈርዶበት ተደበደበ። ምኒልክም ከዚህ ሌላ ምንም ጠንካራ የሚቃወማቸው ሰው በሸዋ አልነበረም። ከአቶ በዛብህና ከመርዕድ አዝማች ኃይሌ ጋር አብረው የነበሩትን ወታደርና ሹማምንቶችም ለመጉዳት አልተከታተሉዋቸውም። የሕዝቡንና የመኳንንቱን ልብ ለማረጋጋት ሲሉ ይህን ማድረጋቸውም ለወደፊቱ የአገዛዝና የአስተዳደር ዘዴያቸው ረድቶዋቸዋል።




ምዕራፍ፡፬።
የምኒልክ ዕድል መጀመር የኃይላቸው መደርጀት።


ምኒልክ በአባታቸው በሣህለ ሥላሴና በኃይለ መለኮት አልጋ ከተቀመጡ ወዲህ በተለመደው የንጉሥነት ስም መጠራት ጀመሩ። በዚህም የመንግሥታቸው መሠረት ጀመረ።የአጤ ቴዎድሮስ እሥረኛ ሁነው ታሞ (ወይም ታላሞ) ከምትባለው አምባ ላይ ታሥረው የነበሩትንመርዕድ አዝማች ኃይሌንም አምባዋን የሚጠብቁት ዘበኞች ይዘውላቸው ገቡ። ቀጥለውምመርሐ ቤቴን ካሳመኑ በኋላ በሸዋ የነበረው የአጤ ቴዎድሮስ ኃይል ወደቀ። ይሁን እንጂ ለወደፊቱ የአጤ ቴዎድሮስ ፍጻሜ እስኪረጋገጥ ድረስ ሥጋት አልቀረላቸውም። ቆይቶ ግን በሺ፹፷ ዓ፡ም በትግሬ በኩል አልፎ በጄኔራል ናፒር እየተመራ የመጣው የእንግሊዝ ጦር ከአጤ ቴዎድሮስ ጦር ጋር ተዋግቶ የአጤ ቴዎድሮስ የጦር አዝማች ፊታውራሪ ገብርዬ በጦርነቱ ወደቀ። የጄነራል ናፒር ጦርም አጤ ቴዎድሮስ እስካሉበት እስከ መቅደላ አምባ ገፍቶ መጥቶ የመጨረሻዎቹ ጀግኖች አሽከሮቻቸው አለቁ። ቈራጡ ቴዎድሮስም በሺ8)ራ ዓ፡ም ሚያዝያ ፮ ቀን እጄን አልሰጥም ብለው ራሳቸውን ከገደሉ በኋላ (ለምኒልክ) በቴዎድሮስ በኩል የነበረባቸው ሥጋት ቀረ። አቶ ዳርጌም መቅደላ በእንግሊዞች ከተያዘች በኋላ ወደ ሸዋ ተመለሱ። የእንግሊዝ ጦር አዛዥ ግን ከአጤ ቴዎድሮስ የማረከውን መሣሪያ ሌላም ከራሱ ጨምሮ ለሹም ተምቤን ካሣ (ቀደም ብለው ሸፍተው በገዛ እጃቸው ደጃዝማች ይባሉ ነበር።)ሰጣቸውና ሄደ። ከአጤ ቴዎድሮስ በኋላ የላስታው ዋግ ሥዩም ጐበዜ የኢትዮጵያ ንጉሠ ነገሥት ሆነው ከሺ፰፻፷፩-ሺ፰፻፷፬:3፡ዓመት ገዝተዋል። እርሳቸውን ግን አማቻቸው ደጃዝማች ካሣ ወግተው ድል አድርገው አሠርዋቸው። ደጃዝማች ካሣ አጤ ተክለ ጊዮርጊስን ድል ካደረጉ በኋላ በሺ፰፻፷፬ ጥር ፮ (፲፫ ወይም 5 ቀን) አክሱም ከአቡነ አትናቴዎስ (በአጤ ተክለ ጊዮርጊስ ዘመን የመጡ አዲስ ጳጳስ) ተቀብተው ንጉሠ ነገሥት ዮሐንስ ተብለው ነገሡ።

ከሺ፰፻፷-800604፡ድረስ በጐንደርና በትግሬ በቴዎድሮስ ተከታይነት አጤ ዮሐንስና አጤተክለ ጊዮርጊስ ሲሻሙ ንጉሥ ምኒልክ እንደ አባታቸው ግዛታቸውን ለማስፋት ወዲያውም ራሳቸውን ለማደርጀት ታጥቀው ተነሡ። እንደ እውነቱም ጊዜው በመጀመሪያ የአባቶቹን ግዛት ለማስፋት ራሱንም ከፍ ወዳለው ክብር ለማድረስ ተስፋ ያለበት ስለነበረ የያዝኩት ይበቃኛል ብለው የሚሰንፉበት አልነበረም። እንግዲህ በተፈጥሮው የአገር ማቅናት መንፈስ የነበረባቸውን በቴዎድሮስ አደባባይ ያደጉት ምኒልክ በጀርባቸው ያለው ጫን ያለ ባለጋራ የሚመጣበትን መንገድ አስቀድሞ መያዝ ነበረባቸው። ስለዚህ ንጉሥ ምኒልክ በ፲፰፻፷፬ አጤ ቴዎድሮስ በሞቱ በ፫ኛው ዓመት ወደ ወሎ ዘመቱ። ከወሎዋ ባላባት ከአባ ዋጠው እናት ከወይዘሮ መስተዋት ጋር ተዋግተው መስቀላን በኅዳር ወር ያዙ። ከዚያ ተመልሰውም የወሎንባላባቶች ለማስገበርና አገሩን ለመጠባበቅ እንዲመቻቸው ወረኢሉን ከተማ አድርገው ቈረቈ ሩ ከዚህ ጊዜ ጀምሮ የምኒልክ ዕድልና መደርጀት መሠረቱን ጣለ። ብልኅነትና እርጋታ ገንዘባቸው የነበሩት ንጉሥም ወደፊት እንደምናየው ባገኝዋቸው የጦር ድሎች የጦር መሪነት ኃይላቸው እየደረጀ ይሄዳል። በዚህ ዓይነትም አምስት ዓመት ያህል አገራቸውንና ጦራቸውን በማደርጀት ይቃወማቸው የነበረውንም ጠላት በመውጋትና በማሳመን በሸዋ ደጋና ቆላ አገር ግዛታቸውን ሲያደላድሉ ቆዩ።

በሺ፰፻፷፰ ይማሙ አባ ዋጠው (አመዴ) እንደ ገና አምጾባቸው ስለ ነበረ ደጃች ጐበናን ወደ ሜጫ ጋላ አገሮች አገር ለማቅናት ሰደው ራሳቸው ወደ ወሎ ዘመቱ። እንደ አጋጣሚ ይማሙ አባ ዋጠው የየጁውን ባላባትና ገዥ ደጃች ዘገየን ወግቶ ድል አድርጎ የማረከውን መሣሪያ ሲያስቆጥር ደርሰው እርሱን በፈረሰኛ ጦር መተው ድል አርገው መሣሪያውን ተረክበው (አባ ዋጠውን) እጁን ወሰዱ። (ጸ-ሐ-ት- ገብረ ሥላሴ) አበጋዝ ጓሊት የተባለው የመቅደላን አምባ ይጠብቅ የነበረው የአጤ ቴዎድሮስ የአምባው ሹም በአምባው ላይ ተርፎ የነበረውን መሣሪያና አምባውን ይረከቡኝ ብሎ ልኮባቸው በጅሮንድ ወርቄን ልከው አምባውንና የተገኘውን መሣሪያ ተረከቡ። ይህ ያልታሰበ የመሣሪያ ጭማሪና አምባውን መያዝ ለኃይላቸውመደርጀት ብቻ ሳይሆን ለስማቸው መግነንም የሚረዳ ሆነ። እንደዚህ ያለው ዘመቻ በዙሪያቸው ያለውን ወረዳ አገር ተሰምቶት ስለ ነበረ አንዳንዶቹ ወገን ያላቸው እንደ ደጃች ወሌ ያሉ ባላባቶች ገቡላቸው። ንጉሥ ምኒልክም ባላባቱን ማስደሰት ወገን ለማብዛት ጠቃሚ መሆኑን ያውቃሉና ደጃች ወሌን በየጁ ሾመዋቸው ተመለሱ።

በዚህ የወሎ ዘመቻ ከይማሙ አባ ዋጠው ጋር ይዋጋ የነበረው የግዛት ባላንጣው ይማሙ ሙሐመድ ዓሊም ገቡላቸው። በአገሩ ላይ ሲያልፉም አብሩዋቸው ላለ ሠራዊት ግብር ለማብላት እንዲደግሥ ታዞ ነበር። ኢማሙ አባ ዋጠውን ይዘው ሲመለሱ ግብር አግብተው ለእስላሙ ሕዝብም ራሱ የሚያርደው ፍሪዳ ሰጥተውት ክርስቲያኑንና እስላሙን ጐን ለጐን በአንድ ሥፍራ ግብር አበሉት ይባላል። ክርስቲያኑ ሠራዊታቸው እንዳይቀየምና እንዳይበሳጭባቸው ሲሉም « የወሎ ሕዝብ ነገ ክርስቲያን የሚሆን ወንድማችንና የምንጋባው ነው በመጠየፍ አታርቁት » ብለው በመምከር እንዲቀራረብ አድርገውታል ይባላል። እንደዚህ ያሉት የምኒልክ የብልኅነትና ሁለቱን በልማድና በሃይማኖት የተለዩ ወገኖች አንዱን ካንዱ እንዲስማሙ የማድረግ ዘዴ ቆይተው አጤ ዮሐንስ ወደ ወሎና ሸዋ በዘመቱበት ዘመን (በሺ፰፻፸፭) ያደረጉትን ይህንኑ የመሰለ የብልኅነት አሳባቸውን እናገኛለን። አጤ ዮሐንስ በሃይማኖት ምክንያት ሱረት የሚጠጣውን ሰው ክፉኛ ይቀጡ ስለ ነበረ ንጉሥ ምኒልክ እርሳቸውን ለመገናኘት ሊሄዱ ሲነሡ ለሠራዊታቸው « ሥንቅህን በአህያህ አመልህን በጉያህ » ብለው አዋጅ ነገሩ ይባላል።

በዚህም ሁሉ ላይ እስላሙንና ክርስቲያኑን ሕዝብ አማራውንና ጋላውን ተስማምቶ አንድ ሆኖ እንዲኖር የወገን ልዩነትንና የሃይማኖትን ልዩነት ሳይከታተሉ አንድ አድርገው ለማስተዳደር የቀናቸው ንጉሥ ሆኑ። ስለዚህም በዘመናቸው « አባ ዳኘው አባ ዳኘው ፍየልና ነብርን ባንድ አልጋ የሚያስተኛው » ተብሎ መገጠሙ በጊዜያቸው ያስተዳድሩበት የነበረውን ዘዴ በጉልህ ይገልጣል።




ምዕራፍ፡፭።
የአጤ ምኒልክ ወደ ሸዋ መዝመት የምኒልክ ኃይል መታወቅ።


በሺ፰፻፷፱ ዓ፡ም በጥቅምት ወር ጉመሮንና ችሀን ዘምተው አስገበሩ። በዚህ ዘመቻ ወታደሩያለ ትእዛዝ ከሠፈሩ ተነሥቶ ደጀን ሳያበጅ ወረራ ሄዶ ብዙ ሠራዊት ተጐዳባቸው። ንጉሡ ግን ይህን ሰምተው በሠፈር የቀረውን ጦር ይዘው ደርሰውለት አደጋ ጣዩን መትተው አዳኑት። ከዚህ ጊዜ ቀጥሎ ያለው ታሪክ ንጉሥ ምኒልክ በመጀመሪያ አጤ ቴዎድሮስ ወግተው ድል ያደረግዋቸው የጐጃሙ ባላባትና ገዥ የደጃች ጐሹ የልጅ ልጅ ራስ አዳል ከጐንደሩ ገዥ ከነጋሽ ወረኛ ጋር ይዋጋሉ ማለትን ሰምተው በጐጃምና በጐንደርም የግዛታቸውን ስሜትና ኃይል ለማስፋት ወደ ጐንደር እንደ ዘመቱ ይነግረናል። በዚህ ዘመቻ የሸዋንና የወሎን ጦር አስከትተው ዘምተዋል። ቢሆንም የጊዜው ሁኔታ የተመቸ ስላልነበረና ራስ አዳልንም ሳያገኝዋቸው ፬ ወር ያህል ጐጃም ቆይተው አንድም ውጊያ ሳይደረግ በጥር ወር ሄደው በሚያዝያ ተመለሱ። ጐጃም በቆዩበት በአራቱ ወሮች ውስጥ መርዕድ አዝማች ኃይሌ ሸፍተው ከተማውን ሲጠብቁ የነበሩትን አዛዥ ወልደ ጻድቅን ወግተው አባረው ከተማውን ይዘው ቆይተዋል። በዚህ ጊዜ ውስጥ ንጉሥ ምኒልክም ከጐንደሩ ዘመቻ አይመለሱም የማለት አሳብ ተስፋፍቶ ነበር። አዲስ የተቋቋመና እኔ ልግዛ የማለት አሳብ ፈጽሞ ያልጠፋበት ጊዜ ስለ ነበረ ወገን ቢያገኝ ምኒልክን ለመክዳት የሞከረ አልጠፋም። ንጉሥ ምኒልክ ወደ ጐንደር ዘመቻ ሳይነሡ ደጃች ገርማሜን በአንኮበር አውራጃ እንደራሴነት ሹመዋቸው ሄደው ስለ ነበረ ደጃዝማች ገርማሜና አፈ ንጉሥ በዳኔ መርዕድ አዝማችን ንጉሡ ወደ አንኮበር ሳይመጡ ወግተው ይዘው አሥረዋቸው ቆዩ። እንዲሁም አቶ መሸሻ ታሞ አንባው ላይ ሁኖ እርሱም ሸፍቶባቸው ስለ ነበረ ደጃች ወልደ ሚካኤልና ራስ ዳርጌ እንዲወጉት ታዘው ስለ ዘመቱበት መሸነፍየማይቀርለት መሆኑን ተረድቶት እጁን ሰጥቶ ታርቆዋል። ወደ ጐንደር ሲነሡ አብረዋቸውዘምተው የነበሩት ሙሐመድ አሊም አብረው ተመልሰው ሰላሌ ሲደርሱ ተሰናብተዋቸው ወደ አገራቸው ሲሄዱ የወረኢሉን ከተማ ዘርፈው ሄደው ስለ ነበር ንጉሡ እርሳቸውን ለመከታተል እስከ ወረኢሉ ዘምተዋል። እርሳቸውም መምጣታቸውን በሰሙ ጊዜ ሸሽተው አምልጠዋቸው ከዚያ መጥተው በሰኔ ወር (ሐምሌ) ጥሙጋ ዘምተው ተመለሱ።

በሺ፰፻፸ አጤ ዮሐንስ ወዲያው የንጉሥ ምኒልክን መደርጀትና ንጉሠ ነገሥት ለመሆን ምኞት አላቸው ማለትን ሰምተው ከጐንደር ወደ ሸዋ ዘመቱ። በመንገዳቸው የነበረውንም አገር እያሳመኑና እየመቱት መጡ። ንጉሥ ምኒልክም ከጥቂት ማመንታት በኋላ ለአጤ ዮሐንስ ገብተው እጅ ነሡ። በንጉሠ ነገሥትነቱ ማዕረግ እንደ ወደረኛ ተያይተው በነበሩት ሁለት ገዥዎች መካከል በጦርነት ይለያል ተብሎ የነበረውን የጦርነት ደመና ሳይዘንብ አለፈ። ሁለቱ ነገሥታት ተገናኝተው ተወቃቀሱና ተስማሙ። ለጦርነት ይተኰሳል ተብሎ የነበረው መድፍም የንጉሥ ምኒልክን በሰላም መግባት የሚያመለክት የምሥራች ድምፁን ሰጠ። በሁለቱ መካከል ጦርነት ተደርጎ ቢሆን የብዙ ሠራዊት ደም በከንቱ በፈሰሰ ነበር። ግን የምኒልክን አሳብን ለውጦ መግባት የአጤ ዮሐንስም ምኒልክ ከገቡላቸው ወዲያ ነገሩን በሰላምና በደስታ መጨረስ የሁለቱም የፖለቲካ መንፈስ ሰላምን በመፈለጉ የሚመሰገን ነው። ታሪክ በዚህ ዓለም ለግዛት በሚወዳደሩ ሁለት ገዢዎች መካከል ያለጦርነት ባለቀ ስምምነት የተነሣበብዙው ልታወራን ችላ አታውቅም።




ምዕራፍ፡፮።
አጤ፡ዮሐንስ የምኒልክን ንጉሥነት አውቀው አጸደቁላቸው።


ሁለቱ ንጉሦች በመካከላቸው ያለውን የአሳብ ጦርነት በስምምነትና በመሐላ ከጨረሱ በኋላ አጤ ዮሐንስ ለንጉሥ ምኒልክ በስምምነታቸው መሠረት ንጉሥነቱን በሸዋ ከበሽሎ ወንዝ በመለስ ባለው አገር አውቀውላቸው አጠደቁት። ንጉሥ ምኒልክ ብለውም ዘውድ ሰጡዋቸው የአጤ ዮሐንስ ወደ ሸዋ መምጣት በትግሬው መንግሥትና በሸዋው ንጉሥነት መካከል በሃይማኖት ረገድ የነበረውን ፪ ልደትና ፫ ልደት የሚለው የሃይማኖት ስምና አስተያየት ልዩነት ተቆረጠ። በዚህ የተነሣ አጤ ዮሐንስና ንጉሥ ምኒልክ አስቀድመው ተስማምተውበት ስለ ነበረ ፍየል አምባ ከሚባለው ቦታ ወሎ ላይ ንጉሠ ነገሥቱና ንጉሥ ምኒልክ መኳንንቶቻቸው ባሉበትና ካህናት ሊቃውንት ተሰብስበው እጨጌ ቴዎፍሎስም ተቀምጠው የሃይማኖት ችሎት ተደረገ። ጉባኤ አለማለታችን ዓለማዊ የሆኑ ነገሥታትም የሊቃውንት ክርክር ብቻ ሳይሆን በፍርድ ስላዩት ነው። ሁለቱም ወገኖች ከንጉሠ ነገሥቱ የሃይማኖት ጉባኤ ችሎት ከቀረቡ በኋላ የባለ ሁለቱ ልደት እምነት ዓይነት ክርስቶስ ቅድመ ዓለም ከአብ ኋላም ዓለም ከተፈጠረ በ፭ሺ፭፻ ዘመን ከድንግል ማርያም ተወልዱዋል። ልደቶቹ እነዚህ ሁለቱ ናቸው ብለው ክርክራቸውን አቀረቡ። ባለ ፫ ልደቶችም እንደዚሁ ክርስቶስ እምቅድመ ዓለም ከአብ ቀጥሎም ከድንግል ማርያም መወለዱን ተስማምተውበት ፫ኛ ከመንፈስ ቅዱስም ተወልዱዋል ብለው ክርክር ሆኖ ከመንፈስ ቅዱስም ተወልዱዋል የሚል ማስረጃ ከቅዱስ መጽሐፍ አቅርቡ ተባሉ። ይህን ሳያስረዱ በመቅረታቸው ተረቱ። እንደዚህ ያለው የሃይማኖት ወገን ሁለተኛ ስሙ እንዳይነሣና እንዲጠፋ ተወገዘ። ቢገኝም እንዲቀጣ ተደረገ ከዚያ ጊዜ ወዲህ እንደዚህ ያለ የሃይማኖት አስተያየት የነበረው ሰው በግልጽ ከታወቀበትና ሲከራከር ከተገኘ በአካል ቅጣትና በእሥራት በውርስም ይቀጣ ነበር። በዚያ ዘመን የሃይማኖት ልዩነት ለጦርነት የበቃ ምክንያት ይሆን ስለነበረ ይህ ስምምነት በክርክር መወሰኑ በሁለቱ ንጉሦች መካከል የነበረውን የሰላም ድርጅት አጠበቀው።




ምዕራፍ፡፯።
የንጉሥ፡ምኒልክ፡የንግሥ፡በዓል።


ሺ፰፻፸፩ኛ ዓመት በአጤ ምኒልክ ታሪክ ውስጥ ትልልቅ ቁም ነገሮች ተደረጉባቸው። ብለን ከምንቆጥራቸው ብልጫ ያለው ነው። ከዚህ ቀደም ብሎ በጻፍነው ታሪካቸው በሺ፰፻፶፰ ዓ.ም ከዚያ ከአንበሳ እጅ ከመቅደላ አምልጠው መውጣታቸውን የዕድላቸው መጀመሪያ አድርገነው ነበር። አሁን ግን ከዚያ ዘመን ጀምሮ ያስቡበትና ይደክሙበት የነበረው አሳባቸውና ትግላቸው መጓዣ ሐዲዱን የቈነጠጠበትን ዓመትም ቀርበን እንመለከተዋለን። ከቴዎድሮስ ሞት ወዲህ በዝናው ሳይታሰብበት ያልቀረው የአጤ ዮሐንስ መምጣት እስከዚህ ጊዜ ድረስ በልዩ ልዩ ልንገነዘባቸው በሚገባን ምክንያቶች ዘገየ እንጂ እንዲህ እስኪለይለት ድረስ ብርቱ ሥጋት መሆኑ አልቀረም ነበር። አጤ ዮሐንስን ፯ ዓመት ሙሉ ያቈዩ ጉዳዮች ፩ኛ ጠቅላላውን የኢትዮጵያ ሰሜን አገሮች አንድነት እስኪያደላድሉና መንግሥታቸውን እስኪያጠነክሩ ነበር።

ቀጥሎም ወዲያው ቆይቶ ከግብጾች ጋር በሺ፰፻፷፰ ዓ.ም የተዋጉት የጉዳጉዲ ጦርነት ነው። በጉዳጉዲው ጦርነት በግብጾች ላይ ያገኙት ድል ከድሉ ስመ ጥሩነት ሌላ የ0 ሺ ሬሚግቶን ጥሩ ጠብመንጃ ምርኮ ጠቅሞዋቸዋል። የእነዚህ ድሎች ዝናና የመሣሪያው ብልጫ በንጉሥ ምኒልክ ዘንድ በአጤ ቴዎድሮስ ጊዜ የሆነው አደጋ በሸዋ ላይ እንዳይደገም አሳብን ሳይጥል አልቀረም። ባለፈው ክፍል እንደገለጥነው ይህን የመሰለ ከባድ ወደ ጦርነት ጫፍና መተማማት አድርሶ የነበረው የየግል ግዛታቸው ምኞት በሰላም አለቀ። ከእንግዲህ ወዲህ ለምኒልክጊዜው ወደፊት የሚያመጣውን ዕድል ከመጠባበቅና ወደፊት ላለው አሳብ ራስን ከማደርጀትበቀር በአጭሩ እቀጫለሁ የማለት አሳብ ለዘለቃው ቆመ።

ምኒልክ ከአጤ ዮሐንስ ዘውዱ ተመሮላቸው ተቀብለው ወደ ልቼ ሄዱ። ከዚያ በሥላሴ ቤተ ክርስቲያን አንድ ሌሊት ለንግሡ ጸሎት ማኅሌት አድረው ጥዋት ዘውዳቸውን ጫኑ። ለዚሁ በዓል ሕዝቡ ልጁ ሳይቀር ታዞ በክተት ተሰብስቦ ነበር። ካህናት እያጠኑና እያዘመሩ (እያወደሱ) ወታደሩ ሆ ብሎ እየጨፈረ ፈረሰኛው ጉግሥ እየተጫወተ ሴቱ እልልታውን እያቀለጠ መጠን በሌለው ሕዝብ ታጅበው ለግብር ወደ ተሰናዳው ዳስ ገቡ ከግብር በፊት ለራስ ዳርጌና ለራስ ጐበና የራስነትን ማዕርግ ሰጡ። (አቶ አጥሜ) ታላቅ ግብር ተደረገ። ሕዝቡና ሠራዊቱ አገሩም ከሣህለ ሥላሴ ጊዜ ምናልባትም ከኃይለ መለኮት ዘመን በቀር ከቴዎድሮስ ወረራ ጊዜ ወዲህ ተገኝቶ (ታይቶ) የማይታወቀውን ከፍ ያለውን የደስታ በዓሉን አከበረበዚሁ ዓመት ንጉሥ ምኒልክ ወደ አጤ ዮሐንስ የጁ ድረስ ሄደው ተገናኝተው ግብርና በረከት ሰጡ። የምኒልክን ተጠናክሮ የታወቀ ንጉሥ መሆንን በተቻለ መጠን ከገለጥን ቀጥለን ደግሞ በየዘመኑ የሆነውን የጦርነት ጉዞና በጉልህ ሊተረክ የሚገባውን ቁም ነገር ብቻ እናስከትላለን።




ምዕራፍ፡፰።
የራስ አዳል ተሰማ በጐጃም መንገሥ።


በሺ፰፻፸፪ ዓ.ም ወደ ጥሙጋ አዳል አገር ተዘምቶ አገሩ ተመታ። አስገበሩትም። እንጦጦ ተራራም ከአጤ ዓምደ ጽዮን ጊዜ (፩ሺ፬፻-፩ሺ፬፻፵፭) ከተማ መሆኑ ቀርቶ የነበረው አምናውን ሠፈር ተደርጐበት ነበር። ራስ ጐበናም ወደ ጉዱሩና አባይን እየተዳካ ወዳለው አገር ዘመቱ።

በሺ፰፻፸፫ ዓ.ም ንጉሥ ምኒልክ ወደ አዳል ጥሙጋ ከዘመቱበት እጦር ሠፈራቸው ላይ የአጤ ዮሐንስ የጥሪ መልእክት ደርሶአቸው ወደ ደብረ ታቦር ሔዱ። ንጉሠ ነገሥቱ የጐጃምን ገዥ ራስ አዳልን አስጠርተዋቸው እዚያው ነበሩ። አጤ ዮሐንስ የጐጃሙንም ባላባትና ገዥ ለማስደሰትና እርስ በርስ መተማመንን ለማጠንከር ደግሞም ቀደም ብሎ በመሳፍንቶቹ ቆይቶም በአጤ ቴዎድሮስ ግዛት ዘመን ታላላቆቹ የኢትዮጵያ አውራጃዎች መሳፍንቶች እርስ በርሳቸው ባለመስማማትና በመናናቅ ለአንድ የበላይ ገዥ ገዥነቱን አውቀውለት በሰላም አለመኖር ለኢትዮጵያ አንድነት ዋና አደጋ መሆኑን አውቀዋል።

በዚህም አለመስማማት የነበረውን ደም መፋሰስ ተመልክተው ከፍ ላሉት የአውራጃ ገዥዎችና ባላባቶች የንጉሥነት ግዛት ሰጡዋቸው በዚህ ዘዴ ደስ አሰኝተውም ኢትዮጵያን አንድ የሆነች የንጉሠ ነገሥት ግዛት ለማድረግ ሞከሩ። ስለዚህ ራስ አዳልንም ተክለ ሃይማኖት በተባለው ስም ዘውድ ሰጥተው አነገሡዋቸው። አንዳንድ ባለታሪኮች የምኒልክ ኃይል ሥራ እንዳይፈታ ወደረኛ (ታጋይ) ለማበጀት ያደረጉት ብልሐት ነው ይላሉ። ይህ ግና በጉልህ ያልታወቀውን ምናልባት ለቅንነት የተደረገውን የአንድ ንጉሥ አሳብ ወደ ተንኮል መተርጐም ይሆናልና ይህን ትርጉም ባንቀበለው ይሻላል። ግን ጥቂት ቆይተው ሁለቱ የበታች ንጉሦች የንጉሥነት ግዛታቸውን ለማስፋት ሲሻሙ በተነሣው የግጭት ጦርነት የባለታሪኮቹ አሳብ ምክንያት ያገኛል። ቢሆንም አጤ ዮሐንስን በመሰለ ሃይማኖተ ጥብቅ ንጉሥ ላይ ይህን ጥርጣሬ መጣል አይገባም።

ንጉሥ ምኒልክም ከደብረ ታቦር ወደ ሸዋ ተመልሰው ደብረ ብርሃን ገቡ። በዚህ ዓመት ወዲህና ወዲያ እያሉ በዙርያቸው ያለውን አገር ሲያደላድሉና ከተሞችም በመሥራት ግዛታቸውን ሲያጠኑ ቆዩ። ንጉሡ ንጉሥ ተክለ ሃይማኖትን ለማንገሥ ወደ ጐንደር ተጠርተው ሳይሄዱ ራስ ጐበናን የዓባይን ወዲህ ማዶ በሸዋ በኩል ያለ አገር ተከትለው የሜጫ ነገድ የሆነውን ጋላ አገር እንዲያቀኑ የጦር አዝማች አድርገው ሰደዋቸው ነበር።

ራስ ጐበና ከሺ፰፻፸፪ - ሺ፰፻፸፬ ዓ.ም ድረስ እያንዳንዳቸው ራሳቸውን ችለው በባላባታቸው እየተገዙ ይተዳደሩ የነበሩትን የሜጫ ጋላ ነገዶች አውራጃዎች ሊሙን ሌቃን ጉማን ጐማን ጉድሩን እየተዘዋወሩ አስገበሩ። በሺ፰፻ኛው ዘመን ፈረንጆች ሳይቀሩ አገር ለማቅናትና ለመያዝ ይሻሙና ይደክሙበት የነበረ ታሪከኛ ዘመን ነው። እንደዚሁ በኢትዮጵያ ከግራኝ ወረራወዲህ ተረስቶ ቀርቶ የነበረው የጥንቱን አገርን መልሶ የመያዝ መንፈስ ተነሥቶ የንጉሥ ምኒልክ ስመ ጥሩ የሆነው የጦር አለቃ እኒህን የጠቀስናቸውን የጋላ ባላባትነት አገሮች ለማቅናት ሲጣጣር እንዲሁም በበኩሉ የንጉሥ ተክለ ሃይማኖት የታወቀ የጦር አለቃ ራስ ደረሶም በጌታው ትእዛዝ ቀደም ብሎ ዓባይን ተሻግሮ የጌታውን ግዛት ለማስፋት አልቦዘነም ነበር። ሁለቱ የጦር አለቆች የንጉሥ ተክለ ሃይማኖት በጉድሩ አድርጐ እስከ ጉማ ደርሶ ነበር ራስ

ጐበናም ከዓባይ ወዲህ ማዶ ያለ አገር ወደ ሸዋ የሚቆጠር ስለ ሆነ ይኸን ሰምተው ወደዚያ ሄደው ሁለቱ የጦር አለቆች ከዚያ ተገናኙ። የጦር አለቆቹ እርስ በርሳቸው ከተገማመቱና

(እንዳይዋጉ) ከተስማሙ በኋላ የጐጃሙ ጦር ዓባይን ተሻግሮ ወዲህ ማዶ እንዳይመጣ ተወሰነሁለቱም የጦር አለቆች ወደየንጉሦቻቸው የተቸገሩበትን ጉዳይና ውላቸውን የሚያስታውቁ ደብዳቤዎች ላኩ። ንጉሥ ተክለ ሃይማኖት ራስ ደረሶን በዚህ ውለታ የተነሣ ወቅሰው ልጃቸውን ራስ በዛብህን ከጭማሪ ጦር ጋር እንደሚልኩና ራስ ጐበናን እንዲወጋ ንጉሥ ምኒልክ የመጡም እንደሆነ እንዲልክባቸው አዘዙ። በዚህ ጊዜ ንጉሥ ምኒልክ የራስ ጐበና መልእክት ሳይደርሳቸው ወደ አሩሲ ለመዝመት አስበው ነበሩ። የራስ ጐበና ደብዳቤ እንደ ደረሳቸው ግን አስቀድመው ለራስ ጐበና የጦር ረዳት ሊሰዱላቸው አስበው ነበር። ነገሩ አሳባቸውን ቅር ስላሰኘውና ምናልባትም ንጉሥ ተክለ ሃይማኖት ራስ ጐበናን ድል የመቱት እንደሆነ ድሉ የጦር አዛዣቸውን ብቻ ሳይሆን የርሳቸውንም የጀግንነት መንፈስ የሚያዋርድ ስለሆነባቸው ሠራዊታቸውን አስከትተው ወደ ራስ ጐበና ሄዱ።

የንጉሥ ምኒልክ ወደዚያ መምጣት ራስ ደረሶን ስላስደነገጠው ወደ ንጉሥ ተክለ ሃይማኖት ላከ። የንጉሥ ምኒልክ መምጣትና የጦር አዛዣቸው መሸሽም ሁለቱን ንጉሦች ወደ ጦርነት የሚያደርሳቸው ሆነ። ንጉሥ ተክለ ሃይማኖትም ነገሩን እንደጥቃት ቆጥረውት የጦር አዛዣቸውን ለመርዳት ከጐጃም ገሥግሠው መጡ። ንጉሥ ምኒልክም መጣሁ የሚለው የንጉሡመልእክት ከደረሳቸው በኋላ ንጉሥ ተክለ ሃይማኖት ወደሚመጡበት መንገድ ወደ ጉድሩ ሄደው በግንቦት ፴ ቀን ፲፰፻፸፬ እንባቦ ላይ ከንጉሥ ተክለ ሃይማኖት ጋር ገጠሙ። ሁለት ለጦር ጀግንነት ክብራቸውና ለግዛታቸው ስፋት የሚዋጉ ንጉሦች ግጥሚያ ቀላል አልነበረም። የበላይ ንጉሠ ነገሥት ገዥ ያላቸው ገዥዎች ያለ ደም መፋሰስ በፍረድ ሊለያዩ ይችሉ የነበረው ግጭትም ብዙ ጊዜ አይውሰድ እንጂ መራራ በሆነ በአንድ ቀን ጦርነት አለቀ። ንጉሥ ተክለ ሃይማኖት በዚህ ጦርነት ጀግንነት ያላነሳቸው መሆኑን በሚነግረን አኳኋን ተዋግተው ቆስለው ተያዙ። ራስ ደረሶም ጌታቸው ከተያዙ በኋላ ብዙ ሰዓት ተከራክረው ድል ሆኑ። ከሁለቱም በኩል ብዙ ሰው አለቀ። የጐጃሙ ጦር ይበልጡ ስለተማረከ ብዙ መሣሪያ ተወሰደበት። ንጉሥ ተክለ ሃይማኖትና የጦር አለቆቻቸውም ተማርከው ወደ ሸዋ መጡ። ታላቁ ጉዳት ከደረሰና ከተፈጸመ በኋላ ሁለቱ ንጉሦች እንዳይዋጉ ነገሩን እኔ አይቼ እጨርስላችኋለሁየሚል የንጉሠ ነገሥቱ ትእዛዝና የጳጳሱም ደብዳቤ ለንጉሥ ምኒልክ ደረሳቸው።

ይህም ደብዳቤ ከጦርነቱ በኋላ ብዙ ቀን ቆይቶ በመድረሱ ጥፋቱን አላገደውም። በሁለቱ ግዛታቸውን ለማስፋፋት ሲጣጣሩ ግጭታቸው የማይቀር የማዕርግ እኩልነት በነበራቸው ገዥዎች መካከል የነበረው የኃይል ብልጫ ለወደፊቱም ለየ። በዚህ ዓይነትም ለጊዜው ከዓባይ ወዲህ ያለው ግዛት ለምኒልክ ጸና። ቢሆንም ይህ ያለአጤ ዮሐንስ አሳብ በሁለቱ ንጉሦች የገዛ ፈቃድ የተደረገው ውጊያ ለምኒልክ የሚያሠጋ ነበር። መልካሙ ዕድላቸው ግን ሁልጊዜ ይረዳቸው ስለ ነበረ በዚሁ ዓመት ለዚህ ጉዳይ ሲሉ ንጉሠ ነገሥቱ ወደ ወሎ መጥተው ነበርና ወደዚያ ሄደው በሰላም ተቀበሉዋቸው። ንጉሥ ተክለ ሃይማኖት የተማረከባቸው መሣሪያ በአጤ ዮሐንስ ትእዛዝ ተመለሰላቸው። በዓባይ ዳር ለዳር ያለው የተዋጉበት የጋላ አገርም ጉድሩ አሙሩ ኩታይ ለርሳቸው ሆነ።

ለሁለቱ ንጉሦች ውጊያ ቅጣት ከንጉሥ ምኒልክ ወሎ ከንጉሥ ተክለ ሃይማኖት አገው ምድር ከየግዛታቸው ተቀነሰባቸው። ወሎ ለራስ አርአያ አገው ምድር ለራስ አሉላ ተሰጠ።




ምዕራፍ፡፱።
የአጤ ዮሐንስና የንጉሥ ምኒልክ በጋብቻ መዛመድ።
የአሩሲን አውራጃ ማቅናት። ያቀንዋቸውም አገሮች ድልድል።


በሺ፰፻፸፭ አጤ ዮሐንስና ንጉሥ ምኒልክ እንደገና በተለይ የፍቅር ስምምነት አደረጉ ይህም ወዳጅነት እንዲጠና ለአጤ ዮሐንስ ልጅ ለራስ አርአያ የንጉሥ ምኒልክ ልጅ ወይዘሮ ዘውዲቱ ታጩ በየካቲት ወር የጋብቻው ሥነ ሥርዓት እንደ ነገሥታቶች ወግ ንጉሥ ምኒልክ መጠን በሌለው ድግሥ ሙሽሮቹንና ተከታዮቹን ሸልመው ተፈጸመ። ከዚህ በኋላ በአጤ ዮሐንስና በንጉሥ ምኒልክ መካከል ወዳጅነትና መተማመን የተረጋገጠና የሚጠና መስሎ ይታያል ነገር ግን ቆይተን እንደምናገኘው ግዛትና የንጉሥነት ክብር ወደ መጠራጠርና አለመተማመን አድርሱዋቸዋል እስከዚያ ግን በማሐሉ ጊዜ ምኒልክ ያለዕረፍት ራሳቸውና ጀግኖችጦረኞቻቸው በፈረስ ኮቴ ያቀንዋቸውን አገሮች ታሪክና ከሁልጊዜ ጦርነት ኑሮ ወደ ሰላማዊ ኑሮ ለመድረስ ያደርግዋቸውን ድርጅቶች እንቀጥላለን።

በሺ፰፻፸፮ የአሩሲን አውራጃ ዘመቱበት አዋሽን ተሻግረው ቦሩን ጭላሉን ወረጃዊን ዲደዓን ጉጉን እኒህን የተያያዙ የአሩሲ ነገድ ክፍሎች አውቆ የገባላቸውን በዚያው በአገሩ ሹመው ሸልመው ያልገባላቸውን ወግተው አስገበሩት። በደቡብ አገር የዚያን ጊዜው የጦርነት ልማድ ዘማቹ የማረከው ምርኮኛ ይመረቅለትና አገልጋይ (ባሪያ) አድርጎ ይገዛው ነበር። ስለዚህም ሠራዊታቸው የማረከውን ባሪያ አድርጎ ለማስቀረት ይመርቁልናል ብሎ አስቦ ነበር። ምኒልክ ግን አሳቡን በማሻሻል « አሩሲን ከግራኝ ወዲህ የገዛውና ያስገበረው የለም እኛ ጥንትምየኛ ነው በማለት መጣንበት እንጂ እርሱ አልመጣብንም ባለማወቁ እከለከላለሁ ብሎ አለቀ ተጐዳም ግን ባሪያ አድርገን ልንገዛው አይገባም »። ብለው አዳኑት።

(ገብረ ሥላሴ፡ጸ-ሐ-ት)። ይህን ዘመቻ ካደረጉ በኋላ ብዙ ሳይቆዩና አገሩን ሰጥ አድርገው ጠባቂ ጦር ሳያስቀምጡበት ወደ እንጦጦ ተመለሱ።

በሺ፰፻፸፰ ወደ ንጉሡ ነገሥቱ ለመላላክ ወደ ወሎ ሔዱ ምክንያቱም አጤ ዮሐንስ (ከእንግሊዞች ጋር) በሱዳን ውስጥ ተነሥቶ ስለነበረው ብጥብጥ ወታደር ለማሳለፍ እንግሊዞች የመንገድ ፈቃድ ስለጠየቁ የሚዋዋሉትና የሚነጋገሩት ስለነበራቸው ነው። ስለውሉና ስለንግግሩ ንጉሠ ነገሥቱ ያሰቡትና የሚፈቅዱት እንዲደረግ መልካም መሆኑን በመልእክት ካስታወቁ በኋላ ተመልሰው አዲያን ማረቆን ሲልጢን ወግተው ብዙ ከብት ማረኩ አገሩንም እንዲገብር አደረጉት።

ሺ፰፻፸፰ በዚህ ዓመት በደንብ የሆነ የግዛታቸውን አገሮች ድልድል አደረጉ ከዚህ ጊዜ ጀምሮ ወደፊት ራሳቸውና የጦር አዛዦቻቸው ከመቅደላ አምልጠው ከመጡ ጀምሮ ያለዕረፍት፲፱ ዓመት ሙሉ በደከሙባቸው አገሮች ላይ ሕይወት ያለው የጸጥታ ኑሮ እንዲጀምር ሆነ።በንጉሥ ምኒልክ የንጉሥነት ግዛት ውስጥ የመጀመሪያው የአገር ድልድልና ለወደፊቱም የመላ ኢትዮጵያ ግዛታቸው መሠረት መጣል የመጀመሪያዎቹ አገረገዥዎች እኒህ ነበሩ። ራስ ጐበና ያቀንዋቸውን አገሮች ሌቃንና ወለጋን ለወደፊትም ሊያቀኑት የታሰበውን የሻንቅላ አገር ጭምር እንደቻሉ እስከ ሱዳን ወሰን ድረስ በነጋሪት ተሾሙ።ጨልያን ለደጃዝማች ደስታዳርጌ ሜጫን ለፊታውራሪ ተክለ ማርያም ጉልላቴ ትቤን ለባላምባራስ ሉልሰገድ ስጥተው እነዚህን በነጋሪት አዋጅ አገሩን ደልድለው ሾምዋቸው። በሜጫ ውስጥ ኢልፈታ የተባለውን አገር እንደገና ዘምተውበት አገሩን መተው ተሹዋሚውን አገረ ገዢ ራሳቸው አግብተው ተመለሱ። ለራስ ዳርጌ የተሰጠውን አገር አሩሲንም ንጉሡ ራሳቸው ዘምተው ምሽግ መሽገው ለሠራዊቱ እህል በጐተራ አስከትተው ለራስ ዳርጌ አስረከቡ። የአገሩ ሕዝብ አደጋ በመጣልና በጦርነት ተከራክሮ ነበር ግን ከእርሱ ጦርና ጋሻ በተሻለ በሚተኮስ መሣሪያ ሰበሩት። ጋላው ሕዝብ ጦረኛና በፈረስ ለመዋጋት ብርቱ ነው ቢሆንም የጦርነት ዕውቀት ሥራው ለሆነውና ወታደርነትን ከሚወደው አማራ ሕዝብ ጋር አንድ መሆንና መገበር ግድ ሆነበት። የወደፊት ዕድላቸውና መከራቸውም ከዚህ ጊዜ ጀምሮ የተሣሠረ ሆነ። ንጉሡም በግዛታቸው ደቡብ ምሥራቅና ደቡብ ምዕራብ ደቡቡንም አገር የተያያዘና አንድ የሆነ ግዛት አደረጉት።

በየክፍሉ የነበረው የንጉሥ ዓይነት ባላባትነት አገሮች እንደብረት ቀልጠው መልክ አበጁ ሁልጊዜ እየተዘመተበት ለመከላከል ይገደድና ይሠጋ የነበረው ሕዝብ ከጦርነት ጋጋታ እንዲያርፍ ሰጥ ያለና የጠና ዓይነት የሆነ አገዛዝም ለማድረግ ጀመሩ።




ምዕራፍ፡፲።
የሐረር መያዝ።


በሺ፰፻፸፱ ንጉሥ ምኒልክ የመጨረሻውን የአገር ማቅናት ዘመቻቸውን በዚህ ዓመት እንደገና በአሩሲ በኩል ከአሩሲ የቀረውን አገር ጭምር እየመቱና እያሳመኑ ወደ ሐረር ተጓዙ። በዚህ ዘመን በቱርኮች እግር ከገቡትና ገዢ ሆነው ከነበሩት የአደሬ እስላሞች በኤሚርነቱ ግዛት ላይ የነበረው ኤሚር ዐብዱላህ ይባል ነበር። ንጉሡ ኤሚር አብዱላህ በሰላም እንዲገባላቸውና እንዲገብር እርሱንም በአገሩ እንደሚሾሙት ቢልኩበት አሳቡ ሳይስማማው ቀረ። ንጉሥ ምኒልክም ከሸዋ ሔደው ከዚህ ቀደም አሩሲን አቅንተው ይህ ዕጣ በርሱ ሳይደርስበት ቀርቶ ተመልሰው ነበር።

ኤምሩ ከቱርኮች የመጡ ሁለት መድፎችና ብዙ ጠመንጃዎች ስለነበሩት ቢቀናው አቸንፋለሁ ወይም በአንድ ምክንያት አሁንም ተመልሰው የሚሔዱ መስሎት ይሆናል። ሐረርን መያዝና አገሩን እስከ ተቻለ ድረስ ማስገበር ግን በምኒልክ ዘንድ የተቆረጠ ነገር ነበር። ኤሚር አብዱላህም ወደ ጨለንቆ ጦሩን አሰልፎ አገር ለመያዝና ለጦርነት ተሰናድቶ የመጣውን የንጉሥ ሠራዊት የልደት በዓል በሚከበርበት ቀን ጦሩ በሰፈሩ በዓሉን አክብሮ በመብላትና አርፎ ይዘነጋል ብሎ በድንገት አደጋ መጣል የሚቀናው መስሎት ይህን ቀን መርጦ ሊገጥማቸው መጣ የርሱ ጦር ሲመጣ በሩቅ እንደታየ መሣሪያህን አንሣ የሚል ትእዛዝ ወዲያው ተላለፈና ጦር ሠራዊቱ ወርዶ ገጠመው። ውጊያው ለጊዜው ብርቱ ይሁን እንጂ ብዙ ጊዜ አልወሰደም ኤሚር አብዱላህ መሸነፉንና ለመመከት አለመቻሉን እንደተረዳው መድፎቹን ጥሎ በፈረስ ሸሸ። በዚህ በታኅሣሥ ፳፱ ቀን ፲፰፻፸፱ ዓ.ም ከግራኝ ወዲህ ከኢትዮጵያ ግዛትነት ወጥታ በቱርኮችና በግብጾች በመጨረሻውም እነርሱ እንደመድከም ሲሉ እነርሱ ባደራጁትና በሾሙት ኤሚር ራስዋን እንደመቻል ሞክራ የነበረችው ፍሬያማና የንግድ ዋና ቦታ የነበረችው የሐረር አውራጃ በምኒልክ ጦር ኃይል ወደ ኢትዮጵያ ግዛት ተመለሰች። በጥር ፪ ቀን የሐረር ከተማ ሽማግሌዎቹና የኤሚር አብዱላህ አጐት አሊ አቡበከር እንዳትዘረፍ ከተማዋን እንዲረከብዋቸውለመንዋቸው ንጉሡም በጅሮንድ አጥናፌንና ሌሎችንም ሻምበሎች ጨምረው ልከው ከተማዋን እጅ አደረጉ ራሳቸውም በንጉሥ ግርማ በሰልፍ ታጅበው ወደ ከተማዋ ገቡ ከተማውም ሳይዘረፍና ሳይነካ ቀረ ነገር ግን ሰባ ሺህ ብር ፈሰስ ጣሉባቸው። ይህገንዘብ እስኪከፈል ድረስ በዙሪያው ያለውን አገር ሲያሳምኑ ቆዩ (ገብረ ሥላሴ ጸ-ሐ-ት) ንጉሥ ምኒልክ በያዝዋቸው አገሮች ሕዝብ ላይ እንደ ግብር አድርገው ብር በሕዝቡ ላይ ጥለው ሲቀበሉ የምናገኘው ይህ የመጀመሪያ ጊዜ ነው ይህም የሐረር አውራጃ ሀብታም ስለሆነች

ነው ሌላው አገር ብር የሌለው ስለሆነ የሚከፍለው በተዘረፈው ከብትና በማር በቅቤ ወይም በተወሰነ የከብት ቁጥር የሆነ ግብር ነው።

በጥር ፬ ቀን ባላምባራስ መኰንንን ደጃዝማች ብለው የሐረርን አውራጃ ሰጥተዋቸው ለጊ ዜውም የሚበቃ መሣሪያ ትተውላቸው ወደ ሸዋ ተመለሱ። ከዚያ እንደደረሱም ወዲያው ለንጉሥ ኡምቤርቶ በኮንቴ ፓሎ ነጋድራስነት ይመራ የነበረውን የኢጣልያ ከዘይላ ወደ ሐረርለመመላለስ የተቋቋመ የንግድ ዕቃ አመላላሽ ኤሜር አብዱላ ሐረር አጠገብ አደጋ አስጥሎ ስምንት ነጮች ተገድለው ጓዙ ተቀምቶ ስለነበረ ይህን ምክንያት አድርገው ለንጉሥ ኡምቤርቶ ከዚህ ቀጥሎ ቃል በቃል የምናመጣውን ደብዳቤ ታኅሣሥ ፴፡፲፰፻፸፱ ዓ.ም ላኩ። ከተለመደው ሰላምታ በኋላ « የእኛን ኢጣልያኖች የገደለው ኤሚር አብዱላህ በፈረስ አመለጠኝ ግን እግዚአብሔር ይመስገን ሰዎቹን ፈጀሁበት ሰንደቅ ዓላማዬንም በአገሬ ላይ አቆምኩ ወታደሮቼንም አገባሁ ኢጣልያኖቹን ለመርዳት ስል ተደርጎ የነበረውን አደጋ በብዙ ሬሳዎች ተበቀልኩ ከዚህ ደብዳቤ በኋላ ሁኔታውን በሰፊው የሚያስረዳ መልእክት እሰዳለሁ።» የሚል ነበር። ንጉሥ ምኒልክ ለአገራቸው ማስፋት ያደርጉት የሐረር ዘመቻና ሐረርን መያዝ ለግዛታቸው ስፋት ብቻ ያደረጉትን ለፖለቲካቸውም መንገድ እንዲያገለግል የእኛን ኢጣልያኖች ደም ለመበቀል ያደረግሁት ነው ብለው ይህን ደብዳቤ መላካቸው የፖለቲካም ሰው እንደነበሩ ይነግረናል።




ምዕራፍ፡፲፩።
የኢጣልያ ወሰን አልፋ እስከ ሰሐጢ መዝለቅ የደርቡሽ ወረራ።


ሺ፰፻፹ በዚህ ዓመት የክብረ በዓሏ ድግሥ ስመ ጥሩ የሆነችውን እንጦጦ ማርያምን ወደ ተሠራላት ቤተ ክርስቲያን በመስከረም ፳፩ ቀን በታላቅ ክብር አገብዋት። ይህችን ቤተ ክርስቲያን ያሠሩ እቴጌ ጣይቱ ናቸው። ለቤተ ክርስቲያኑ ጌጥ የሚሆን ሥዕልም ከአውሮጳ በብዙ ገንዘብ አስገዝተው አስመጥተውላታል። ከዚህ በኋላ ወደ ወሎ ለመሔድ ተነስተው በመንገድ ባለፈው ዓመት ተዋግቶ ሸሽቶ አምልጦ የነበረውን ኤሚር አብደላሂን ደጃዝማች መኰንን ይዘውት መጥተው ለንጉሡ ሰጡ። በዚህ ዘመን ንጉሡ ወደ ወሎ ለመሔድ የተነሡበት ምክንያት በሺ፰፻፸፯ ዓ.ም ምጥዋን ይዞ የነበረው ጣልያን ወደ ሐማሴን አውራጃዎች መጥቶ አጤ ዮሐንስ ወደዚያ ሊዘምቱ ነው ማለትን ስለሰሙ ነው። ቦሩ ደርሰውም ወደ አጤ ዮሐንስ ንጉሠ ነገሥቱን ለመርዳት መምጣታቸውን ላኩባቸው። የአጤ ዮሐንስ መልስም

« ለኢጣልያ እኔ ራሴ አልሰንፍም እበቃዋለሁ። ነገር ግን በጎንደር በኩል ደግሞ ድርቡሽ መጥተዋልና ዓይንዎን ወደዚያ ያቅኑ » የሚል ነበር። በዚሁ ጊዜ ንጉሥ ተክለ ሃይማኖት ጎንደር ሒደው ድርቡሽን እንዲጠባበቁ ንጉሠ ነገሥቱ አዘዋቸው ነበር። አጤ ዮሐንስ የንጉሥ ምኒልክን ለእርዳታ መምጣት አለመፍቀዳቸው በሁለቱ ወገን ጠላት መጥቶባቸው ስለነበረ ይቃወሙኛል በማለት ሰግተው ነው ይባላል። ንጉሥ ምኒልክን መጠርጠራቸውም ንጉሡ ከኢጣልያኖች መሣሪያ ለማግኘት ይላላካሉ በማለት ይሆናል። የኢጣልያንና የንጉሥ ምኒልክን ግንኙነት የጀመሩ አባ ማሳያ ናቸው። (አቶ አጥሜ) ከዚህ ጊዜ በፊት ንጉሥ ምኒልክ ከአባ ማሳያ ጋር ለሃይማኖት ስብከት የመጡትን አባ ያዕቆብን ወደ ንጉሥ ኡምቤርቶ ለወዳጅነት መጀመር ልከዋቸው ነበር። የዚህን ወዳጅነት ሁኔታና መጨረሻ በርሱ የተነሣ የሆነውንም ቆይተን ስንደርስበት እንዘረዝረዋለን።

ንጉሥ ምኒልክ ግን ንጉሠ ነገሥቱን ከኢጣሊያኖች ጋር ለሚያደርጉት ጦርነት ልርዳ ቢሉ አሳቡን ሳይቀበልዋቸው ስለቀሩ በጐጃም በኩል ወደ ሸዋ ተመለሱ። አጤ ዮሐንስም የኢጣልያኖች የጦር አለቃ ጄኔራል ጄኔ እስከ ሰሐጢ ገፍቶ መጥቶ መሽጎ ስለነበረ እስከ አሥመራ ሔደው ነበር። በጥር ፲፮፡፩ሺ፰፻፹ የኤርትራ አውራጃ ገዥ ራስ አሉላም ሰሐጢ ላይ ገጠሙትና በጀግንነት ድል መቱት ለዚህም ምሽግ ስንቅ ለማቀበልና ለእርዳታ ከምን ኩሎ ሲመጣ የነበረውን በዴክሪስቶፎሮስ የሚመራ አንድ ክፍል የኢጣልያ ጦርንም በማግሥቱ ዶጋዓሊላይ ከበው አመድ አደረጉት። ከምጥዋ ተነሥቶ ይዞታውን ለማስፋት ወደ ሰሐቲ የመጣው የኢጣልያ ጦርም ድል ሆኖ ተመለሰ።

አጤ ዮሐንስ ግን በመተማ በኩል የመጣው ድርቡሽ ከንጉሥ ተክለ ሃይማኖት ጋር ደምብያ ላይ ተዋግቶ የንጉሡን ጦር ማለቅና የጐንደርን መቃጠል የብዙውንም ሕዝብ መማረክ ሰምተው ከሐማሴን ተመለሱ። ንጉሥ ምኒልክም ወዲያው ወደ ሸዋ እንደተመለሱ የአማቻቸው የራስ አርአያ ሞት መርዶ መጣላቸው።




ምዕራፍ፡፲፪።
የአጤ ዮሐንስ ዕረፍት።


ሺ፰፻፹፩ በዚህ ዓመት የኢትዮጵያ ዕድል ተለውቶ ሌላ መልክ የያዘበትና እስከዚህ ዘመን ድረስ ጠቅላላው የኢትዮጵያ ንጉሠ ነገሥትነት በትግሬና በጐንደር በጠቅላላውም በሰሜን ኢትዮጵያ ይዘዋወር የነበረው ወደ ሸዋ ፊቱን መለሰ።

አጤ ዮሐንስም ከንጉሥ ተክለ ሃይማኖት ጋር ተቀያይመው ስለነበረ ወደጐጃም ተሻግረው ጐጃምን ካቃጠሉና ካጠፉ በኋላ ወደ መተማ ሔደው ድርቡሾችን በመጋቢት ፩ ቀን በጀግንነት ወግተው ራሳቸውም በጦርነቱ ወደቁ። ለአገሩ ወሰን መጣስና ጥቃት ተጋፈጡ። ፈጽሞ ፩ ጭብጥ አፈር እንኳን ከአገሬ አፈር አልሰጥም ይሉ የነበሩት አጤ ዮሐንስ የኢትዮጵያን አጤ ቴዎድሮስ የጀመሩትንና የደከሙበትን አንድነት ያመጸባቸውን በጦርነት በሰላም የገባላቸውን በመሾምና በመሸለም አንድነቱ እንዲያያዝ አደረጉት። ለዚህም የተቀደሰ ሥራ መሥዋዕት ሆኑ። አጤ ዮሐንስ ዋናዎቹን የኢትዮጵያን ስሜን አገሮች ሰጥ አድርገው ሲገዙና ከመጣባቸው ጠላት ጋር በግራና በቀኝ ሲከላከሉ የሸዋው ንጉሥ ምኒልክም በደቡብ ኢትዮጵያ ያለውን የጥንቱን የኢትዮጵያ አገር የበቃ ስፋት አበጁለት። ንጉሥ ተክለ ሃይማኖትም የጐጃም ንጉሥ በአገራቸው በጐጃም ላይ ከሙገር ወንዝ አንሥቶ በጐጃም ፊት ለፊት ወደ ሸዋ ሲል ያለውን ከንጉሥ ምኒልክ ጋር ተጣልተውበት የነበረውን አገር ግንደበረትን ጉድሩን ሆሮን አሙሩን ጨምረው አቀኑት። ሁለቱም ንጉሦች ከአጤ ዮሐንስ በትረ መንግሥት ግዛት ሥር አልወጡም። የሆነ ሆኖ የአጤ ዮሐንስ ንጉሠ ነገሥትነት ግዛት በሥሩ ራሳቸውን የ

ቻሉ ሁለት የንጉሥነት ግዛቶች ይኑሩበት እንጂ አንድ የሆነ ሰፊ የኢትዮጵያ ግዛት እንዲቆም የተያያዘበት ጊዜ ነው። ከዚህ የተነሣም ንጉሥ ምኒልክን የበላይነቱን ኃይል የርሳቸው መሆኑ ከታወቀላቸው ወዲያ የንጉሠ ነገሥትነቱን ቦታ መያዝና ግዛቱን ማደላደል ብዙ አላስቸገራቸውም።

የአጤ ዮሐንስ ወደ መተማ መዝመት እንደ ተሰማ ንጉሥ ምኒልክ ሠራዊታቸውን አስከትተው ወደ ወሎ ሔደው ነበር። ወደዚያ መሔዳቸውም ንጉሠ ነገሥቱ ለእርዳታ ቢጠርዋቸው ቶሎ ለመድረስ እንዲመቻችው ይመስላል። ነገር ግን ብዙ ሳይቆዩ የአጤ ዮሐንስ ጦር መሸነፍና የንጉሠ ነገሥቱ ሞት ወሬ መጣላቸው።

ከአጤ ዮሐንስ ቀጥሎ የንጉሠ ነገሥትነቱ ማዕረግ የምኒልክ መሆኑ ብዙ ክርክር የሌለበት ነበር። ይህንም በዚህ እንገምተዋለን ራስ አርአያ ቀደም ብለው ቢ፱ ዓ፡ም ሙተዋል። የአጤ ዮሐንስ ጦር በመተማው ጦርነት ተጐድቶና ታሽቶ የተመለሰ ነው ንጉሥ ተክለ ሃይማኖትም የአጤ ዮሐንስ ጦር እግረ መንገዱን ደቋቁሰዋቸዋል። ይህም ባይሆን ከምኒልክ ጋር ለመወዳደር ዓቅማቸው የሚችል አልነበረም። ስለዚህ ለዮሐንስ አልጋ ሌላ የተመቸ ተቀባይ አልነበረውምና መሳፍንቱና መኳንንቱ አውቀው ገቡላቸው፡፤ የሰቆጣው ዋግ ሥዩም ብሩ ገ

ቡላቸው። ቀደም ብለውም የአጤ ዮሐንስን ዕቃ ግሼን አምባ ላይ የሚጠብቁት ሹማምንቶች ዕቃውን የሚረከባቸው ሰው እንዲሰጣቸው ጠይቀው የሚረከብ ሰው አደረጉበት። በአገሩም ላይ ባላባቱን ጃንጥራር አስፋውን ሾሙ።

ከዚያ ተነሥተው ወደ ቋና ተሻግረው ከሰፈሩበት ላይ ንጉሥ ተክለ ሃይማኖት ለንጉሥ ምኒልክ ገቡ። የቀሩትም የቤጌምድር የበለሳ የቋራ ባላባቶች ገቡላቸው። ለየባላባቱ የግዛት አገሩን ሰጡት። ለንጉሥ ተክለ ሃይማኖትም በጥንቱ ግዛታቸው ላይ ከፋን ጨመሩላቸው። ራስ ወልደ ሥላሴን ከባምብሎ ወንዝ በመለስ ውቤ ቀመስ ሰጥቼሃለሁ ብለው ሾምዋቸው ደምብያን ለራስ መሸሻ የቤጌምድርንና የደምብያን ቆራጭነት ለራስ ወሌ ሰጥተው የቀረውን የቤጌምድርን መኳንንት በየእጁ የያዘውን አገር መርቀውለት ወደ ሸዋ ተመለሱ።

በዚህ ዓመት ከቤጌምድር ሲመለሱ ራስ ጐበና ሞተው መርዶው መጣላቸው ንጉሡ በራስ ጐበና ሞት በጣም አዘኑ ይባላል። ብዙውን አገር ታግሎ ያቀናው የጦር አለቃ የጌታውና የርሱም ምኞት የነበረውን የንጉሥ ምኒልክን ንጉሠ ነገሥት መሆን ለጥቂት ሳያይ ቀረ። በዚህ ዓይነትም የማይቀረው ጊዜ ሲደርስ ያለ ክርክርና ጦርነት አስቀድሞ ለአልጋው ታጭቶ እንደተቀመጠ የአጤ ዮሐንስ አልጋ ወራሽ የንጉሠ ነገሥት ማዕረግ በሚፈቅደው ዓይነት አገሩን አደላድለው መሳፍንቱና መኳንንቱም ያለአንዳች መንቀሳቀስ ጌታቸውን አውቀውና ወደው ተቀበሉ።




ምዕራፍ፡፲፫።
የንጉሥ ምኒልክ በኢትዮጵያ ንጉሠ ነገሥት ዙፋን ላይ መቀመጥ።


ሺ8)*2 በዚህ መንገድ በምኒልክ ታሪክና ዕድሜ የንጉሠ ነገሥትነቱ ንግሥ ለምኒልክና ለሸዋ ሕዝብ በጠቅላላውም ለኢትዮጵያ የደስታ ቀን ሆነ። መጠን የሌለው ድግሥ ተደርጎ ነበር። በንግሡ ዋዜማ ጸሎተ ንግሡ ሲደረግ አድሮ በጥቅምት ፳፭ ቀን ከአቡነ ማቴዎስ ተቀብተው እንደተለመደው የንጉሥ ስም ሳይለውጡ በጥንቱ ስማቸው ንጉሠ ነገሥት ሆኑ። ለ

ዚህ በዓል ክብር ከጐጃም ከወሎ የመጡትን ታላላቆች መኳንንቶችና ሠራዊታቸውን በአደባባዩም የተገኘው ሕዝብ ሁሉ ግብር በላ። ዕዳ ያለበት ዕዳው በዱር በገደል ያለ ነፍስ የገደለ ምሬሃለሁ ግባ የሚል አዋጅ ተነገረለት። በዓሉ በዚህ ዓይነት በደስታ ተፈጸመ። ለእቴጌ ጣይቱም የእቴጌነት ማዕረግ ፈቅደው ሰጥተዋቸው በማግሥቱ ዘውድ ደፉ። ንጉሠ ነገሥት ምኒልክ ከአባቶቻቸው የመጣውን በማኸል ብዙ ዘመኖች ተቆርጦ የነበረውን አንድ መስፍን ሊያገኘው የሚችለውን የመጨረሻ ክብር ለማግኘት በትግልና በእርጋታ በመራመድ ወደ አሰቡት ዓላማ ደረሱ።

ከዚህ በኋላ የፈጸምዋቸውን ሥራዎችና ከውጭ አገር መንግሥታቶች ጋር ያደረጉዋቸውን ውሎች ከዚህም የተነሣ የሆነውን ከዚያም የሚከተለውን የምኒልክን የሰላም ዘመን እንከታተል።




ምዕራፍ፡፲፬።
የራስ መንገሻ ዮሐንስ ለአጤ ምኒልክ መግባት።
የረሃብ ዘመኖች።


ሺ8)*2ኛው አጤ ምኒልክ ንጉሠ ነገሥት የሆኑበት ዓመት በብዙው ረገድ ደስታ የሆነበትና ሰጥ ያለ አገዛዝ የጀመሩበት ነው። በጠቅላላው እንደዚህ ተብሎ የሚጠራ ዘመን ነው እንበል እንጂ በትግሬ በኩል ራስ መንገሻ ገና አልገቡም ነበር። የአባቴ አልጋ ነው በማለት አስበውም የትግሬ አውራጃ የምኒልክን ንጉሠ ነገሥትነት እንዳልተቀበለው ያህል የሚቆጠር ሆኖ ነበር። ስለዚህ በዚሁ ዓመት በታኅሣሥ ወር ወደ ትግሬ ለመዝመት ተነሡ። የዘመተው ሠራዊት ብዙ ነበር። ትግሬ እንደደረሱ ግን የትግሬ ባላባቶችና መሳፍንቶች እርስ በርሳቸውም በየባላባትነት አገራቸው ግዛት የተነሣ ጠብ ነበራቸውና ደጃዝማች ስብሐትና ሌሎችም ደጃዝማቾች አጤ ምኒልክ ትግሬ እንደደረሱ በሰላም ገቡላቸው። አጤ ምኒልክም መቀሌ ገብተው ሦስት ወር ያህል ቆይተው በዚያው ዙርያ የአገሬው ሕዝብ እህልና ጓዝ ተቀምጦበት የነበረውን አንድ ጠንካራ ዋሻ ፀዓዳ አምባን ከሰበሩትና ለሠራዊታቸው ስንቅ እህሉን ካከፋፈሉት በኋላ ራስ መንገሻ ሐረማት ላይ ታጥቀው ገቡላቸው። አጤ ምኒልክም በሺ፰፻፸፩ ራሳቸው ለአጤ ዮሐንስ ይማሩኝ ብለው በገቡ ጊዜ በሰላም እንደተቀበልዋቸውና ምሕረት እንዳደረጉላቸው እንደዚያው ለአጤ ዮሐንስ ልጅ ምሕረት አድርገው ተቀበሏቸው። መድፎቹም እንደዚያው ጊዜ የሰላምን ድምፅ ለመስጠት ተተኰሱ። ለራስ መንገሻ መረብ በመለስ የትግሬን ግዛት ሰጥተዋቸው። ከመረብ ወዲያ ባለው አገር ኢጣልያኖች እስከያዙት አገር ድረስ ደጃች መሸሻን ሾመው ወደ ሸዋ ተመለሱ።

ይህ ዘመን እንደዚህ ያሉት ግጭትና ጦርነት የሚያመጡት ጉዳዮች በሰላም ይፈጸሙ እንጂ በኢትዮጵያ ላይ የማይረሳና ለሁሉ ጊዜ የሚነገር ታላቅ ችግር የደረሰበት ዘመን ነው።

ይህ እንደ ዘመን መቁጠሪያ ያለ ታላቅ ነገር የሆነበቱ ጊዜም ስም አብጅቶ « የክፉ ቀን ጊዜ» ተብሎ ይጠራል። በዚህ ዘመን አጤ ዮሐንስ እንደሞቱና ሠራዊቱ ከመተማ ከድርቡሽ ዘመቻ እንደተመለሰ ጀምሮ ወዲያው የቀንድ ከብት በሽታ ገብቶ ነበር። በሽታው በሬንና ላምንሙልጭ አድርጎ ጨረሰው። በሽታውም በመላው የኢትዮጵያ አውራጃዎች እየተስፋፋ ሔዶበሬና ላም ከማለቁ የተነሣ ሕዝቡ የሚያርስበት አጥቶ ተቸገረ። እንዲህም ሲል የከፋ የረኃብ ጊዜ መጣ። ከሺ8)*2 ዓ.ም አንሥቶ እስከ *4ኛው ዓመት ማለቂያ ብርቱ ረኃብ ነበር

ረኃብ የጠናበት ሕዝብ ከሰሜን ኢትዮጵያ አውራጃዎች የእንሰት አትክልት ወደአለባቸው አገሮች እየተሰደደ ሔዶ ነበር። ረኃቡን የቻለና ገንዘብም ኑሮት እንደ እህሉ ውድነት መጠን ለመሸመት የቻለ የሙጃና የሙርይ ሣር ፍሬ እየደባለቀ በልቶ በአገሩ ላይ ተቀመጠ። እናቶች እንኳ የወለድዋቸውን ልጆች እስከ መጥላት ደርሰዋል ይባላል። በተቀረም የጐበዘ በፈረስ

በበቅሎና በአህያ አርሶ ቤተሰቡን ከፅኑው ረኃብ ያዳነ አለ። በበሬ እንጂ አርሶ ለማያውቅ ሕዝብ በፈረስና በበቅሎ ማረስ ከፍ ያለ ያልተለመደ ችግር ነበር። ፈረስና በቅሎውም ይህን ሥራ ያልለመደ ስለነበር ለእርሻው ሥራ አንድ ዕርፉን የሚይዝና ሌላው ደግሞ ፈረሱን የሚስብ ሁለት ሰው ያስፈልግ ነበር በዚያ ጊዜ የፍየልና የበግ ወይም በርትቶ ለአደነ የአውሬ ሥጋ ይገኝ እንደሆነ እንጂ በሥጋም ረገድ ምቾት አልነበረም።

ንጉሠ ነገሥቱ እንደዚህ ያለው የረኃብ አደጋ በዘመናቸው ስለደረሰ በጣም አዝነው ነበር።

ስለዚህም ሕዝቡን እግዚኦታ እንዲያደርግ አዘው ራሳቸውም ሁለጊዜ ከምህላ አልተለዩም ይባላል። ይህ የመከራ ጊዜ ከ3 የሥቃይ ዓመታት በኋላ አልፎ ለርሱ ካሣ ተከታዩ ሺ8)*5 ዘመን የጥጋብ ጊዜ ሆነ። ሕዝቡም በእግዚአብሔር ቸርነት አንዳንድ ከብት ከተረፈበት አገር ትናንሽዋን ጥጃ ለሁለትና ለ3 የጋራ እየገዛ ማርባት ጀመረ። በነዚህ ዘመኖች ውስጥ በሺ8)*5 ልዑል ራስ መኰንን ውጋዴን ዘምተው ከማረክዋቸው ከብቶች ለንጉሠ ነገሥቱ ብዙ ልከዋል። ስለ ረኃቡ ዘመኖች በአጭሩ የምንገልጠው ይህ ነው።

ከሺ8)*5 ዓ.ም ጀምሮ ወላሞ እስከ ተዘመተበት ሺ8)*7 ዓ.ም ድረስ ምኒልክ የንጉሠ ነገሥት መንግሥታቸውን ሕግና ሥርዓት ድርጅት ቤተክርስቲያኖችንና በሺ፰፻፸፮ ዓ.ም ወደአሩሲ ደርሰው ሲመለሱ እቴጌ ጣይቱ ቆርቁረው የቆይዋቸውን የአዲስ አበባን ቤተ መንግሥት መሥራትና ማደርጀት ነበር እንደ እውነቱም የእንጦጦው ከተማቸው ከተራራው ላይ መሆኑ በሁለቱም ግራና ቀኝ ጐኖቹ ሱሉልታንና አሁን የአዲስ አበባ ከተማ ያለበትን ረባዳ ቦታዎች ሲያዩ ደስ የሚያሰኝ ኑሮዋል። ግን ለአንድ ንጉሠ ነገሥት ለሆነ ገዥ ከተራራው ወርዶ ከሁለቱ ረባዳ ቦታዎች መርጦ አንደኛውን ሠራዊቱንና ሕዝቡን የሚችልለትን ከተማ ማድረግ ግዴታ ነው። ስለዚህ አዲስ አበባ (የቀድሞ ፊንፊኔ) ስለ ፍልውኃውና ከሱሉልታው ሜዳ ይልቅ ወይና ደጋ የሆነ በመሆኑ ብልጫ ማግኘቱ የሚገመትና የታወቀ ነገር ነው።




ምዕራፍ፡፲፭።
የውጫሌ ውል ፲፯ኛ አንቀጽ በውሉ የተነሣ የሆነው ክርክር።


ከዚህ ቀደም ብሎ በጻፍነው አንድ ክፍል ውስጥ ስለ አጤ ምኒልክና የኢጣልያ ወዳጅነት ስምምነቶች ነገሩን ጀምረን አቆይተነው ነበር። ስለዚህ በጊዜው አሁን በአጭሩ እንገልጠዋለን። ኢጣልያ በአፍሪቃ ምሥራቅ እግርዋን የምታገባበት ቦታ ለመፈለግ ዳርዳሩን ትዞር ነበርእንዲሁም በሱማሌ በኩል ለመግባት ከጅላ እንግሊዝ በዚያ በኩል የማያስጠጋት መሆኑን አስረዳትና ወደ ምጥዋ ብትሔድ የተሻለ መሆኑን መከራት።

ኢጣልያ ይህን ያህል ጥቅሻ አግኝታ ዝም አላለችም ወዲያው ምጥዋን በየካቲት ወር ፲፰፻፸፯ ዓ.ም ተዳክመው ከነበሩት ግብጾች ወስዳ ያዘች። አሰብንም በአባ ማሳያስ ብልጠት ቀደም ብላ በ፲፰፻፸፫ በዘዴ ገዝታ እጅ አድርጋ ነበርና የምጥዋው ይዞታ የተመቸ ነገር ሆነላት።ይህን ሁሉ ስታደርግ በኢትዮጵያ ማኸል አገርም የሚጨበጥ የመሬት ይዞታ አይሁን እንጂ በፍቅር ለነዚህ የጠረፍ ቅኝ አገሮችዋ የተመቸ የንግድ ውል ለመቋጠር አልቦዘነችም።

በ፲፰፻፸፩ - ፸፪ ዓ.ም ግድም ወደ ሸዋ የመጣ አንድ ኢጣልያዊ ባላባት ኮንቲ አንቶኔሊ የሚባል ነበር። ይህ ኢጣልያዊ በነ አባ ማሳያስ አማካይነት በንጉሥ ምኒልክ ፊት ሞገስ አግኝቶ መሣሪያ በማምጣት ደኅና ንግድ አግኝቶ ነበር ከኢጣልያ መንግሥት በተሰጠው ትእዛዝም ከአሰብ እስከ ሸዋው ደጋ አገር ያለውን መንገድ ለደንከልና ለአውሳ ባላባቶችና መታያና የገንዘብ ጉቦ በመስጠት አደገኛ ከሆኑት ደንከሎች ዘረፋ መንገዱ ሥጋት የሌለበት እንዲሆን ቀንቶት ነበር።

ኮንቲ አንቶኔሊ ጮሌነት ያላነሰው ከማናቸውም ሰው ጋር ለመግባባት የሚችል የፖለቲካ ሰው ኑርዋል። ቀደም ብለን እንዳመለከትነው በአጤ ምኒልክ ዘንድ ወዳጅነት ያለው የኢጣልያ መንግሥት ወኪል ከሆነ በኋላ አንድ የስምምነት ውል ለመጨረስ ቀናው በ08)*1ዓ.ምሚያዝያ ፳፭ ቀን (1889) የታወቀውን የውጫሌን ውል ተዋውለው ተፈራረሙ። ከብዙዎቹበዚህ ውል ውስጥ ከነበሩት የንግድና የስምምነት ውል አንቀጾች ውስጥ ነገረኛው ፲፯ኛው አንቀጽ ከዚህ ቀጥሎ እንደሚከተለው የሚል ነበር « ግርማዊ የኢትዮጵያ ንጉሠ ነገሥት ከሌሎች ባለኃይሎች ወይም መንግሥቶች ጋር በሚያደርጉት የንግድ ንግግሮች (ውሎች) ሁሉ በግርማዊ የኢጣልያን ንጉሥ መንግሥት በኩል እንዲያደርጉ ፈቅደዋል የሚል አነጋገር በኢጣልያንኛ በተጻፈው ውል ላይ ኮንቴ አንቶኔሊና ቱርጅማኑ ግራዝማች ዮሴፍ (ልዩ ጸሐፊ ኑሮት እንደሆነም ጸሐፊው) ጽፈው የንጉሠ ነገሥት ማኀተም ታተመበት ለእውነተኛው ነገር መሸፈኛ ግን ለንጉሠ ነገሥቱ እንዲመስላቸው ከዚሁ ውል ውስጥ ፲፱ኛው አንቀጽ እንዲህ የሚል ነበር « ይህ ውል በአማርኛና በኢጣልያንኛ ቋንቋ ይጻፋል ሁለቱም እርስ በርሳቸው በአሳብ በሙሉ የተስተካከሉ (የተስማሙ) የሆኑ እንደሆነ በሕግና በማናቸውም ዓይነት እኩል የተያያዙ ይሆናሉ » የሚል ነበር እንደዚህ ያለው አነጋገር በውሉ መጨረሻ ሲነበብ የንጉሠ ነገሥቱን ጥርጥር የሚያዘነጋጋ ሆነ።

አንቶኔሊ ከደስታው ብዛት ይህን ውል ኢጣልያ ወዳለው ጠቅላይ ሚኒስትሩና የግል ወዳጁ ክርስፒ ላከው። ክርስፒና የኢጣልያ ሕዝብ በምሥራቅ አፍሪቃ ያለ አንድ ሰፊ መንግሥት ሹልክ ብሎ ከኢጣልያ ክንፍ ሥር ጥገኛ ለመሆን ወዶ ገባ በማለት ደስታቸው ከልክ ያለፈ ሆነ። ኢጣልያ ለሌሎች የኤውሮጳ መንግሥቶችም ይህን አስታውቃ ኑሮ አጤ ምኒልክ ንጉሠ ነገሥት መሆናቸውን ለሌሎቹ መንግሥቶች በቀጥታ ሲያስታውቁ ነገሩ ተገለጠ።

ከዚህ ላይ የኮንቴ አንቶኔሊ ሐሳብ በዚህ በ07ኛው አንቀጽ የተነሣ የሚደንቅ ነው ሁለቱ የውል ሰነዶች በ09ኛው አንቀጽ እንደተጻፈው የቃላቸው አሳብ አንድ መሆን አለበት የሚለውን ዘንግቶት ነው? ወይስ ነገሩ ሳይገለጥ ብዙ ዘመኖች ይጨርስና ለጠብ ማንሻና አገሩን ለመውረር ይመቸናል ብሎ ይሆን? ወይም ምናልባት አጤ ምኒልክ ንጉሠ ነገሥት መሆናቸውን አለዝያም ሌላ አንድ ጉዳያቸውን ለሌሎች መንግሥቶች በቀጥታ ለመግለጥ አይደፍሩም መስሎት ይሆናል የሆነ ሁኖ አጤ ምኒልክ ንጉሠ ነገሥት መሆናቸውን የሚያመለክት መልእክት ወደ እንግሊዝና ጀርመን መንግሥት ላኩና በመጋቢት ፲፰)*፪ ይህን በኢጣልያ በኩል እንስማው የሚለው በዘዴ የተጻፈው የእንግሊዝ መንግሥት ደብዳቤና በግልጥ የተጻፈው « ልዑልነትዎ » የሚለው የጀርመን ንጉሠ ነገሥት ደብዳቤ የአንቶኔሊን በዚያውም የኢጣልያን ተንኮል ገለጠው። በአጤ ምኒልክና በኮንቴ አንቶኔሊ መካከል ብርቱ ክርክር ሆነ ከክርክሩ ብርታትና ከባድነት የተነሣ ነገሩ ወደ እቴጌ ጣይቱ ደርሶ እቴጌይቱ ቁርጠኛውን ቃል ንጉሠ ነገሥቱ ይህን እንደማይስማሙበት እቴጌይቱም ያልገቡበት ውል የማይጸና መሆኑን በቁርጥአስረዱት። ይህ ነገር የተሸፈነ በመሆኑ ብዙ ሳይቆዩ ደስታው ወደ ኀዘንና ጦርነት ሊያደርስሲል አንቶኔሊ አዝኖ ራሱን ሳያክ አልቀረም። ለጌታው ለክርስፒም ግድ ተሸሽጎ የማይቀር ነውና አስታውቆት ውርደቱ የራሱም ጭምር ስለሆነ ጦር ማዘዝ ግድ የሚሆንበት ሆነ። እስከዚያ ግን ኢጣልያ በኢትዮጵያና በኢጣልያ ማኸል ስላለው ክርክርና የወሰን ጉዳይ በዚሁ ዓመት ( ፲፰)*፪ ) በሐምሌ ኮንቴ ሳሊምቤኔ የተባለ መልእክተኛ ጉዳዩን እንዲያቀና ሰደደች። በ07ኛው አንቀጽ የገባው የኮንቴ አንቶኔሌ የተንኰል መርዝ ግን ደም ሳያፋስስ የሚደመሰስ አልሆነም። በጥቢው በመስከረም ፲፰)*፫ አጤ ምኒልክ ወደ ኢጣልያ ንጉስ ኡምቤርቶ የነገሩን አኳኋን ለአንድ ንጉሠ ነገሥት በሚገባው ዓይነት የሚገልጥ ደብዳቤ ጻፉ። የደብዳቤው ቃል አስፈላጊ በመሆኑ ነገሩንና የምኒልክን አሳብም ስለሚገልጥ ከዚህ ቀጥለን ጠቅሰነዋል። « ሞዐ አንበሳ ዘእምነገደይሁዳ ዳግማዊ ምኒልክ ንጉሠ ነገሥት ዘኢትዮጵያ። ለወዳጃችንና ወንድማችን ግርማዊ ንጉሥ ኡምቤርቶ የኢጣልያ ንጉሥ። ሰላም ለርስዎ ይሁን።

በንግሤ ምክንያት ወዳጆች ለሆኑት የኤውሮጳ መንግሥቶች እንጉሠ ነገሥት ዙፋን ላይ ማውጣቴን ሳስታውቃቸው በመጣልኝ ምላሽ ውስጥ መንግሥቴን የሚያኰስስ ነገር አገኘሁበት። የዚህ መሠረትም የሚገኘው ውጫሌ ላይ በሚያዝያ ፳፭ ፲፰)*፩ ዓ.ም በተደረገው ውል ፲፯ ኛው አንቀጽ ውስጥ ነው። ይህነን አንቀጽ ደኅና አድርገን ከተመለከትነው በኋላ የአማርኛውምንጭና የኢጣልያንኛው ትርጉም የማይገጣጠሙ መሆናቸውን አረጋገጥን። እኔ ለኢጣልያ

ስለ ወዳጅነት ብዬ ይህን ውል ስገባ ምሥጢራችን ተጠብቆ እንዲኖር ጉዳዮቻችንም እንዳይበላሹ በማለት በኤውሮጳ ለሚሆኑ የንግድ ጉዳዮቻችን በወዳጅነት በኢጣልያ ንጉሥ መንግሥት ረዳትነት ሊደረጉ የሚችሉ መሆኑን ተናገርኩ እንጂ ለዚህ የሚያስገድደኝ ውል አልገባሁም። ግርማዊ ንጉሥ አንድ የሌላ መንግሥት ጥገኛ ያልሆነ መንግሥት የሌላውን መንግሥት ረዳትነት በወዳጅነት ብቻ እንደሚፈልገው ይገባዎታል ከዚህም በቀር የውሉን ፲፱ኛ አንቀጽ በሁለቱም ቋንቆች (የተጻፈው የውል ቃል) የቃሉ አሳብ የተስማማ እንደሆነ ብቻ ውልነታቸው የሚጸና መሆኑን የሚያመለክተውን ልብ አድርገው ይመልከቱት።

በአማርኛ የተጻፈው ፲፯ ኛው አንቀጽ የሚለው ከሌሎች መንግሥቶች ጋር ለማደርገው ጉዳይ በኢጣልያ አማካይነት ላደርገው እንደምችል ይናገራል። ነገር ግን ከአውሮጳ መንግሥቶች ሁሉ ጋር በማደርገው የንግድ ጉዳይ ሁሉ በኢጣልያ አማካይነት (ብቻ) ላደርገው መፍቀዴን አይናገርም።

ውሉን ለመጨረስ ከአንቶኔሊ ጋር ስንነጋገር እርሱን በምር ጠየቅሁትና እንዲህ ብሎ መለሰለኝ ቢያሰኝዎ (የተመቸ ሁኖ ቢታይዎ) የእኛን አማካይነት ይቀበላሉ። የተመቸ ሁኖ ባይታይዎ ግን ሊተውት ይችላሉ አለኝ እኔም እንደዚህ አልኩት ይህ ጉዳይ የወዳጅነት ከሆነበት ጊዜ ጀምሮ ለምን ብዬ ጉዳዬን በሌላ በኩል ልፈጽም ? ግን እኔ በዚያ ጊዜ የተመቸኝን ከማድረግ የሚያግደኝ ውል አልገባሁም ዛሬም ቢሆን በእንዲህ ያለ ግዴታ የምገባ ሰው አይደለሁም እርስዎም እንደዚሁ ይህን ተቀበል አይሉኝም።

አሁን እርስዎ ለወዳጅዎ ክብር ብለው በ07ኛው አንቀጽ የተደረገውን ስሕተት እንዲቃና እንዲያስደርጉትና ይህን አንቀጽ ላስታወቅዋቸው መንግሥቶች ስሕተቱን እንደሚገልጹላቸው እመኛለሁ።

ረጅም ዕድሜ እንዲሰጥዎና ወዳጅነታችን ከማናቸውም መታወክ እንዲጠበቅ እግዚአብሔርን እለምናለሁ »

የኢጣልያ መንግሥት ይህ የአጤ ምኒልክ አነጋገር ሳይገባው አልቀረም። ቸኩለው ሳያጣሩ ለሌሎች መንግሥቶች በማስታወቃቸው አውቀው ውላችንን አጤ ምኒልክ አፈረሱት ካላሉ በቀር ከዚህ ደብዳቤ ንግግር ውስጥ የተደረገው ስሕተት ይልቁንም ማታለል በግልጽ ይታያል። መቼውንም ቢሆን በሁለቱ መንግሥቶች ማካከል የመንግስትን ክብር የሚነካ ጉዳይስለ ሆነ መሣሪያ መማዘዝ የማይቀር ሆነ። በስምምነቱ ፈንታ ክርክርና አለመግባባት ተተኩበሺ8)*2 ዓ.ም ራስ መኰንን ወደ ኢጣልያ አገር ሄደው መሣሪያና ሁለት ሚሊዮን ሊሬ ለኢትዮጵያ ተበድረውላት የነበረውም በስምምነት ፈንታ ነገሩ ወደ ጠብ ስለ ሄደ ሕዝቡ በከብት ጭራ ብር አዋጥቶ ወዲያው ተከፈለ። ይህም ጊዜ ጭራው ብር ተባለ። ነገሩ እንደዚህ ሳለ አንቶኔሊ እንዲህ ብሎ ጻፈ። ሕሀ ሖመሖ ሄሂመሜላ ሓኘመማሆመሆሓላመ ሄ ሙላሞ ህመማምሄ ሃሄሓሓሀ ህሀሕሄ « እንዲህ አይደለም ኩራት ከረሃቡ ይልቅ ብርቱ ሆነ» ሲልም ከረሃቡ ችግር የተነሣ ገንዘቡ ቢቆይ ለኢጣልያ ስለ ውለታ እንዳይቈጠርላት ገንዘቡን ቶሎ በመመለሳቸው ከረሃቡ ይልቅ

ኩራታቸው ብርቱ ነው ብልዋል።

አንቶኔሊ የውሉ ፲፯ኛ አንቀጽ ተድበስብሶ እንዲቆይ ወይም በሌላ ልዩ ልዩ ዘዴ እንደ ገና ለማለባበስ ደክሞ ነበር። አጤ ምኒልክም እውነት ካለ በውሉ ውስጥ የተፋለሰው አሳብ የ07ኛው አንቀጽ ብቻ ነው፡፤ ስለዚህ ኢጣልያንኛው በአማርኛው ቃል ዓይነት ቢታረም አለዚያም ፲፯ኛው አንቀጽ ፈጽሞ ቢሠረዝ ምን አለበት ? ይህ ካልሆነም እኔን አታልላለሁ መስሎት የገዛ አገሩን ያታለለ አንቶኔሊ ነው ይሉ ነበር።

ነገሩ በስምምነት የማያልቅ ሁኖ በዚህ ነገር ይደክሙ የነበሩት የኢጣልያ ወኪሎች ኮንቴ ሳሊምቤኒና ዶክተር ትራቤርሲ ያለ ስንብት ወደ አገራቸው ሄዱ። አንቶኔሊም ጥቂት ጊዜ ከቆየ በኋላ የማስፈራራትና የዛቻ ንግግር ስለአበዛ አጤ ምኒልክ ከኢትዮጵያ እንዲወጣ አዘዙ በሁለቱ መንግሥቶች መካከል የተነሣው ግጭት በጦርነት ብቻ የሚያልቅ መሆኑ ቁርጥ ነበር። ግን የአንቶኔሊ ሸሪክና አዛዥ ክርስፒ በማኸሉ ጊዜ ከጠቅላይ ሚኒስትርነቱ ተሽሮ ማርኪዝ ደ ሩዲኒ በርሱ ፈንታ ተሹሞ ስለ ነበር ( ፲፰)*፫ ) ጦርነትን ፈላጊው ወገን ወደቀና ጦርነቱ ዘገየ። በሺ8)*5 ሩዲኒ ለቆ ፍራንቺስኮ ክርስፒ በሹመቱ ተመለሰ። ሺ8)*7 ኛው ዓመት እስኪያልቅ ነገሩ ሲጓተት ኢጣሊያም ስትዘጋጅ ቆይታ በማኸሉ ጊዘ ጃንሆይም ወደ ወላሞ ዘምተው ወላሞን አቀኑት። አገሩንም ያዙት። የወላሞውን ባላባት አገርህን አታስመታ ግባልኝ ገብር ብለውት ነበር። እምቢ በማለቱ አገሩ ተመታ። ብዙ ሕዝብ ሞተ። እርሱም ከሸሸበት ተያዘ። ንጉሠ ነገሥቱም አገሩን ከመቱትና ካስገበሩት በኋላ ያንኑ ባላባቱን በአገሩ ላይ ዋና አስተዳዳሪ አድርገው ወደ አዲስ አበባ ተመለሱ።




ምዕራፍ፡፲፮።
የአጤ ምኒልክ ጊዜ የወታደር አስተዳደር ዓይነትና ሥነ ሥርዐቱ።


ወደ ዓድዋ ጦርነት ፊታችንን ሳንመልስ ይህን የደቡቡን የኢትዮጵያ አገር በጠቅላላውም የኢትዮጵያን የዚያን ጊዜውን የወታደር አስተዳደር ሥነ ሥርዐት በተቻለ መጠን እንመልከተው። ለዚህ ምሳሌ እንዲሆነን አጤ ምኒልክ ከዓድዋ ጦርነት በኋላ በጦር አለቆቻቸው ውስጥ የሚተዳደረውን ሠራዊትና የጦር መኰንኖች አያያዝ ይገምቱበት የነበረውን ዘዴ ምሳሌ አድርገን እናመጣዋለን። ራቅ ካሉ አውራጃዎች አገረ ገዥና የጦር አለቆች የሆኑ እስከ ሠራዊታቸው ለግዛት በተሰጣቸው አገር ተጠርተው ሲመጡ ወደ መናገሻው ከተማ እንደ ገቡ የአገረ ገዢው መምጣት ለሊጋባው ተነግሮ ጃንሆይ ችሎት ተቀምጠው የጦር ሠራዊቱን አሰላለፍና መደርጀት ንቃቱንም በፊታቸው እያለፈ ያዩ ነበር ወደ ሹመት አገሩ እስኪመለስ በሚቆይበት ጊዜም ወደ አዲስ አበባ ለቤተ መንግሥቱ ጉዳይና ለቤተ ክርስቲያን ሥራ እንጨት ካለባቸው ራቅ ካሉ ቦታዎች ግንድ ወይም ደንጊያ በማጋዝ ዛሬ የምናየውን ከተማ መሠረት በመጣል አገልግለዋል።

ለእንደዚህ ያለው ሥራ ሲደክም የዋለው ሠራዊት ከጭረቻ ሲያግዝ ውሎ እንደ ሆነ አዲስዓለም ላይ ከመናገሻም ሲያግዝ ውሎ እንደ ሆነ ሆለታ ላይ እንደ ዋና ከተማ ለግብር ሙሉ መሰናዶ ይደረግ ስለ ነበር ንጉሠ ነገሥቱ ሠራዊቱን ግብር ያበሉት ነበር። በእንደዚህ ያለ

ውም ግብር ላይ ንጉሠ ነገሥቱ አበላሉንና አጠጣጡን ልብሱንም በመመልከት ጌታው ወታደሩን እንደ ምን እንደ ያዛቸው ይገምቱ ነበር። እንደዚሁም አንድ ጊዜ ራስ ወልደ ጊዮርጊስ ከግዛት አገራቸው መጥተው ንጉሠ ነገሥቱ አደባባይ ተቀምጠው የሠራዊታቸውን ብዛትናሰልፍ ከተመለከቱ በኋላ ቆይቶ ከጭረቻ ግንድ እንዲያግዝ ታዞ ወረደ ከጭረቻ ግንድ ሲያግዝ ለዋለው ሠራዊትም ንጉሠ ነገሥቱ አዲስ ዓለም ላይ ግብር አበሉት። የቀኑ ሥራና ፀሐዩ የዋለባቸው የንጉሥ ወልደ ጊዮርጊስ ወታደሮች ከውኃ ጥሙ የተነሣ የደረቀውን የቤተ መንግሥት ጠጅ ደኅና አድርገው ጠጥተውለት ኑሮ የጭፍራ አለቆችና መኳንንቶች ጠጁ ጐድቷቸው እየተደገፉ ከግብሩ ሲወጡ ንጉሠ ነገሥቱ ሲመለከቱ ቆይተው ራስ ወልደ ጊዮርጊስን « ወልደ ጊዮርጊስ መኳንንቶችህንና ወታደሮችህን ዘወትር ግብር አታበላቸውም መሰል ጠጅየሚጠጡበት ገባርም ለመኰንኖቹ የሰጠሃቸው አይመስልም » ብለው ወቀስዋቸው ይባላል።

ራስ ወልደ ጊዮርጊስም በነገሩ ድንገተኛነት ግር ሳይላቸው « ጃንሆይ ! እኔስ ግብር አዘውትሬአበላቸዋለሁ አሽከሮቼም ጠጅ ያዘወተሩ ናቸው » ብለው መልሰው ወደ ሠፈራቸው ተመ ለሱ። በኋላ ግን መኳንንቶቻቸውን በጃንሆይ ፊት አሽከሮቹን እንደ ማያኮራና እንደ ማያበላ ጌታ አደረጋችሁኝ ብለው ወቀሱዋቸው ይባላል። ይህ በዚያ ጊዜ ከንጉሠ ነገሥቱ ጀምሮ እስከ ታችኛው የጭፍራ አለቃ ድረስ ያለውን የወታደር አስተዳደርና መልካም አያያዝ ያሳያል።

እንደዚህ ያለው መሰናዶ ወታደሩንና የጦር አለቆቹን ግብር በማግባት (ወይም በአዳራሽ በመገኘት) ማብላትና ማጠጣቱ ብቻ ሳይሆን አብይው ጌታም ሆነ ግብር የሚያበላቸው ሠራዊቱ በዚህ ዓይነት ምግብ ልዩ ስሜት ነበራቸው። ንጉሡ ወይም አገረ ገዢው የጦር አለቃ በአዳራሹ ውስጥ ከፍ ባለ በአጐበር በተጐናጸፈው አልጋ ላይ በግራና በቀኝ መከዳው መካከል ተቀምጦ እንደ የማዕርጋቸው ለግብር የተቀመጡትን መኳንንቶች ባለሟሎቹንና ክብር የሚገባቸውን ሹሞች በግራና በቀኝ አስቀምጦ ሠራዊቱም ደምብ ባለው ረድፍ አዳራሹን ሞልቶት እምቢልታና መለከት እየተነፋ ነጋሪቱም እየተጐሰመ አሰላፊው በየዓይነቱ የተሰናዳውን ምግብ ሲያሳልፍና ሊጋባውም አጋፋሪዎቹን ይዞ የሠራዊቱን አቀማመጥ ሲያደራጅ የአገራችን ልዩ የሆነው ሥርዐት የሚያስደንቅና ደስ የሚያሰኝ ነበር። የጮማው ሥጋ ብልትም ከአስቈራጩ እንደ በላተኛው ክብር ዓይነት ተይዞ ሲበላ ጠጁንም አሳላፊው በሁለት እጆቹ ጣቶች ማኸል አሥራ ሁለቱን ያህል ብርሌ ይዞ ሲያሳልፍ ጥንት በግሪኮችና በሮማውያን ታሪክለአማልክቶቻቸው ክብር ሲያደርጉት ከነበረው ከበዓል ቀን ግብዣ ጋር የሚመሳሰል ነው። ለአብይው ጌታም የሚሰማው ክብርና የልብ ደስታ በፍሥሐው ቀን በሞትና በሕይወት በማይለዩት ቤተ ሰቦቹ ማኸል እንደ ተገኘ ባለቤት የሚቈጠር ነበር።

ሠራዊቱና ባለሙዋሎቹም ከጌታቸው እየታዘዘ ለእገሌ ጠጅ ለዚያም ከጮማው ሥጋ ጨምርለት እየተባለ ከጌታው መፈቀዱን ሲያይ የጌታው ልዩ ሞገስና ፍቅር ተሰምቶት በአንድ ቀን ቁም ነገር ቦታ ላይ ለጌታው የታማኝነት ወረታውን ለመመለስ የማይመኝ አልነበረም። እንደዚህ ያለው ግብርም በየዓመት በዓሉ ቀኖች ስለሚደረግ ጠጅና ጮማ አዘውትሮ ከቤቱ ለማያገኘው ወታደር የደስታው ቀን ነው። ወታደር ያልሆነው በሠፈሩ የሚኖር ሕዝብም ከግብሩ ስለማይከለከል ግብርም ምላሽ ሳይሆን በደንብ ይጋበዝ ስለ ነበር እንደዚህ ያለው ቀን ሁሉም የሚጠባበቀው የደስታ ቀን ነበር። በእንደዚህ ያለ ዓይነትም ጭፍራ ጌታው የማይለያዩና የሚተማመኑ አንድ ቤተሰብ ነበሩ።

የዚያን ጊዜው የወታደር ሥነ ሥር ዐት ዛሬ እንደምናየው በኤውሮጳው ዓይነት የወታደር ድርጅት ያለውና ከመንግሥት በሚሰጥ የገንዘብ ደሞዝ አይተዳደርም ነበር። የሰልፍ እርምጃ ትምህርትም አልነበረም። የጊዜው የሥልጣኔ ደረጃ ስለማይፈቅደውም ሲወራረድ በመጣው የኢትዮጵያ ወታደር አስተዳደር ልማድ በተሰጠው የማደሪያ መሬት ወይም ገባር ከማደሩ ሌላ ከጌታው(ከአለቃው) ቤት ያገኘውን አብሮ በመብላት ኅብረት ባለው የቤተ ሰብ አስተዳደር ዓይነት የተመሠረተ ነበር። የጦር አለቃ የሆነውም ከወታደሮቹ ጋር አብሮ ተካፍሎመብላትና ለግብር የሚሆነውን መሰናዶ ዘወትር ማዘጋጀትም ግዴታ የሆነ ልማዱ ነው። ይህን ባያደርግና ካለው ሀብት ለወታደሮቹ ባያካፍል አብሮት የሚኖር ወታደር አያገኝም። ይህ ቤተ ሰባዊ አስተዳደር የሥጋ ዝምድና የሌለውንና በነገድ በትውልድ የማይገናኘውን ራቅ ካሉ አውራጃዎች መጥቶ ያደረለትን ወታደር ከጌታው ጋር በፍቅርም ሆነ እምነት ባለው አገልግሎት በጥብቅ ያስተሣሥረዋል። በጦርነት ወይም በማናቸውም አደጋ (ይህ በጊዜያቸው አይታጣም ነበር) ጀግንነት በሞላበት ፉከራ ወይም ቀረርቶ ሞቴን ካንተ በፊት ያድርገው ብሎ ለጌታው ታማኝነቱን እስከ መግለጥ የተናገረውንም እስከ መፈጸም ያደርሰው ነበር። ጌታውንም እንደ አባት አድርጎ በስሙ መማሉ ብዙውን ጊዜ ከጋሜነቱ ጀምሮ ያሳደገው በመሆኑ አለዚያም የሚያንቀባርረው የጠጁና የጮማው ፈረስና በቅሎ መሣሪያም የሚሰጠው ጌታው ስለሆነ ነው።

ቀደም ብለን እንደ ተረክናቸው ያሉት የአገር ማስፋት የጦር ሜዳዎች ሲደረጉም አስቀድሞ ይሰጥ የነበረው የማስጠንቀቂያ ትእዛዝ (አዋጅ) « አሽከርህን ገረድህን በቅሎህን አደርጅ» የሚል ነበር። ወደጦሩ ሜዳ ሠፈር ውስጥ ገብተው ሲያዩትም ያው ኅብረት ያለው ቤተ ሰባዊ አስተዳደር ይታያል። ወታደሩና የጦር መኰንኑ በንጉሡ ወይም በዋናው የጦር አዝማች ድንኳን ዙሪያ በተሰጠው ደንብ ግራና ቀኝ ፊትና ኋላ ድንኳን ያለው መኳንንቱ ድንኳኑን ይተክላል የሌለውም ወታደር የዕለት ዳስ ቅልሱን ያቆማል። ከሠፈሩ ውስጥ ያለው መረዳዳት የበሰለ ሥንቅ ያለው በሶውንና ድርቆሹን ያልበሰለ ዱቄትም የሆነ እንደ ሆነ ገረድ ያለው ገረዱ ለሁለት ለሦስትና ለብዙ ጓዶች የሌለውም አሽከሩ ወይም ከነርሱ በዕድሜ ያነሰው ወታደር ድርቆሹን ወይም በሶውን በማዘጋጀት (በማበስበስ) ወይም ቂጣውን በማብሰል እግራቸውንም በማጠብ ሲረዳዳ ይህ የኢትዮጵያ ሕዝብ በጦር ሜዳ ኑሮ እንደሚያውቅበትና የግል የሆነ ልማድ እንዳለው ያሳያል።

የዘመቻውን ጉዞ ሲመለከቱት ከአንድ አገር ወደ ሌላው ጓዙን ይዞ የሚጓድን ሕዝብ ይመስላል። ከሠፈረበት ቦታ ላይ ማታ ለሚመጣው ቀን የታዘዘውን ልፍ አዳምጦ ስለሚያድር ተንሡ የሚለው ጡሩምባ ሲነፋ ትጉህ የሆነ ወታደርም ከዚያ በፊት ማልዶ በጉዞው ጎራው እንዳያስቸግረው ድንኳኑንና ሥንቁን ቀርቅቦ በአህያው ወይም በበቅሎው ጭኖ ጋሻ ጦር ጠመንጃውን ይዞ ይገሠግሳል። ዋና ዋናውም ሹም በቅሎና ፈረሱን ተቀምጦ የጦር አዛዡን ጠመንጃውን ይዞ አጅቦ ጉዞውን ይጀምራል። ጦሩ በሞላ ጉዞ በጀመረ ጊዜ የየጦር አለቃው ወታደር አጋሠሡን እየነዳ ገረዶቹም በየሥራቸው ዓይነት ገምቦኛዋ ጠጁን ወጥ ቤትዋ ምጥኑንና የድቁሱን ቅል ድስትዋን ይዛ እየዘፈኑና እየሸለሉ በደስታና ንቃት ባለው መንፈስ በመጋፋትናአይዞህ በመባባል መንገዳቸውን ይቀጥላሉ።

ይህ የወታደርነት መንፈስ ያለው ሕዝብ የወታደርነቱን ኑሮ እንደ ሰላማዊ ሕዝብ ኑሮ እንደ ሰላማዊ ሕዝብ ኑሮ ያለ ጭንቀትና ያለ ሥጋት በዘፈንና በቀረርቱ የጭን ወይም አዝማች ገረድ የሚባል ስም ሰጥቶ ሴት ይዞ ወደ ዘመቻ ስለሚሄድ የቤትና የግብርና ኑሮ ናፍቆት አይሰማውም። በእንደዚህ ያለ ዘመቻ ጉዞ የተወለዱ ብዙ ልጆች ነበሩ። ይህን ስንል ምናልባት ለአንባቢው ሰው ግራ ሁኖ ይሰማው ይሆናል እንዳልናቸው ያሉት በዘመቻ ጉዞ ላይ የተወለዱ ልጆች ግን ወደ ግዛት አገራቸው ወይም የብዙ ጊዜ ዕረፍት ወደሚደረግበት አገር እስኪደርሱ በሞላላ አገልግል ይታቀፍዋቸውል ይህም የሆነና የነበረ ነገር መሆኑ እርግጥ ነው።

የዚያን ጊዜው የኢትዮጵያ የጦር ሠራዊት ልብስና መሣሪያ አንድ ዓይነት አልነበረም። ጠመንጃ በብዙው የማይገኝ ስለ ነበረና ጥይትም እንደ ልብ በሆነ ብዛት ስለሌለ ጐራዴና ጦር ጋሻን ደርቦ ይይዝ ነበር። ጠመንጃ ያልያዘው በእዝ ወደ ዘመቻ የወጣው ዘማች ሠራዊትም ከጦርና ከጐራዴው በቀር ሌላ መሣሪያ አልነበረውም። ቢሆንም የልቡ ሙሉነትና እንደ አንበሳ የሆነው ጀግንነቱ በያዘው መሣሪያና በቅልጥፍናው የሚተኰስ መሣሪያ የያዘውን ባላጋራውን ለመከራከርና ለማሸነፍ ያስችለው ነበር። የወታደሩ የጦር ልብስ ያው ሰላማዊ የሆነው ሕዝብ የሚለብሰው የሚያጣፉት ሸማና እጀ ጠባብ ሱሬ ነበር። የጦር አለቃ የሆኑት ብቻ በለምድ ዓይነት የተሠራ የአንበሳ ጐፈር ለብሰው በራሳቸውም ላይ ግርማ የሚሰጥ ጐፈር ያስራሉ። ወይም ጠጉሩ ረጅም የሆነ የበግ ሎፊሳ ይለብሳሉ። ካባና ከከፈይ ወይም ከደኅና ሌላ ዓይነት ጨርቅ የተሠራ ለምድም ለጌጥና ለማዕርግ ልብስ ያገለግላቸው ነበር። የወታደርነት ሞያቸውም ፈረስ ግልቢያና ተኩስ ውኃ ዋና ነው። ወታደሩ ሁልጊዜም በመንገድና ጌታውን በማጀብ የተፈተነ ስለ ነበረ ወጣ ገባ የሆነውን የአገራችንን ቆላና ደጋ መሬት እንደ ልቡበሩጫና ሙሉ በሆነ ፍጥነት ሊጓዝበት ይችላል።

አጤ ምኒልክም የተለመደ በሆነው ዓይነት በጉዞዋቸው ላይ ግብር ማብላቱ በተቻለ መጠንእንዳይታጐል ተሰናድቶ በዚህ ዓይነት ይተዳደር የነበረውን ሙሉ የሆነ የጌታው ፍቅርና የእርስ በርስ መተማመን ያለውን ሠራዊታቸውን አስከትተው ወደ ትግሬ ዘመቻ ለመነሣት ቈረጡ።




ምዕራፍ፡፲፯።
የዓድዋ ዘመቻና የምኒልክ ሞያ።


ወላሞ በተዘመተ በዓመቱ ኢጣልያ እየገፋ መምጣቱ በቁርጥ ስለተነገረ ሠራዊታቸውን በአዋጅ አስከትተው ወደ ትግሬ ለመዝመት ተነሱ። ከዚህ ዓመት በፊትም ቢሆን በውሉ ግጭት የተነሣ የኢጣልያ ጦር እንደሚመጣባቸው በቁርጥ ያውቁ ነበር። ከዚያ በፊት ግን የኢጣልያ ጦር ከምጥዋ እስከ መቀሌ መድረሱንና አዲግራትም ለጦር ማከማቻ ሠፈር ማበጀቱን እስከ መቀሌም ዘልቆ ከራስ መንገሻ ጋር መዋጋቱንና ድል ማድረጉን ቢሰሙም ባለፉት ዘመኖች ውስጥ በነበረው የረኃብ አደጋ ምክንያት ሻል ያለ ጊዜ እስኪሆን (አንዱን ዓመት) በወታደር አገሩን ፈጽሞ አላስርበውም በማለት ቀደም ብለው ሥፍራ ለመያዝና ቦታ ለማደርጀት አልቸኮሉም። ነገር ግን በተቻላቸው መጠን መሣሪያ ለማግኘት ደክመዋል። ድካማቸውም በከንቱ አልቀረም።ከፈንሣዎች ለነበራቸው መሣሪያ መጨመሪያ የሚሆን ውጅግራ (ፉሲግራ)

ጠብመንጃ አስመጥተው ነበር።

በጥቅምት ፪ ቀን ከአዲስ አበባ ወደ ዘመቻው ተነሱ። በጥቅምት ፳ ቀን ወረኢሉ ደረሱና የኢጣልያውን ጦር የሚቻላቸው መስሎ የታየ እንደሆነ የጦር ፊታውራሪ ሁነው ቀድመው እንዲወጉት ራስ መኰንንን ራስ ሚካኤልን ራስ ወሌን ራስ አሉላን ዋግሹም ጓንጉልን ደጃዝማች ወልዴን ፊታውራሪ ገበየሁንና ሌሎችም ጥቂት መኳንንቶቹን ጨምረው እንዲቀድሙ አዘዝዋቸው። አስቀድሞ የዘመተው የ4ቱ ራሶች ጦር የአላጌን አምባ ተዋግቶ ድል አድርጎ ይዞ ቆየ፡የኢጣልያኑ ጦር መሪ ማጆር ቶዚሊ በጦርነቱ ሞተ። ሁለት መድፎችና ብዙ መሣሪያ ተማረከ። የኢትዮጵያው ጦር የአምባው ገደል አስቸጋሪ ቢሆንም ተንጠላጥሎ ወጥቶ ምሽጉን ለመውጋትና ለመያዝ ቻለ።

በታኅሣሥ ፴ ( ፳፱ ) ቀን ንጉሠ ነገሥቱ መቀሌ ደረሱ። በማጆር ጋሊያኖ የሚታዘዘው ከኢጣልያው አንዱ ክፍል ጦር መቀሌ እንዳኢየሱስ ላይ መሽጐ ተቀምጦ ነበር። ይህ ምሽግ የሆነ የቤተ ክርስቲያን ቦታ በሰሜንና በደቡብ ባሉ ሁለት ትናንሽ ወንዞች እንደሸለቆ ሆኖየተቆረጠና ለመከላከል የተመቸ ቦታ ነው። ከንጉሠ ነገሥቱ ወደ መቀሌ መድረስ በፊት የራስ መኰንንና የሌሎቹ አስቀድመው የመጡት ራሶች ጦር መቀሌ እንዳ ኢየሱስ ላይ መሽጎ በነበረው በኢጣልያኖች ምሽግ ዙሪያ የሚመች ቦታ በቅርቡ ለመያዝና በጀርባው ዓዲግራት ካለው የጣልያኖች ዋና ጦር ለመነጠል ቦታ ይዞ ቆይቶ ነበር። ቦታ ከመያዙም ላይ በምሽጉ የነበረው የኢጣልያኖች ጦር በመድፍና ከምሽጉም ውጭ ተጠባባቂ ሆኖ ተቀምጦ የነበረው ቃፊር ጦር ሲከላከል የመቆራቆስ ተኩስ ሲደረግ ቆይተዋል።

በዚሁም ጊዜ ውስጥ ራስ መኰንን በምሽጉ ውስጥ የኢጣልያኖች ጦር ትንሽ መሆኑን የሚያስታውቅ ቃል ደኅና መሣሪያና መድፍ ቢኖራቸውም እንደማይፈሩት ምሽጉንም ያለደም መፋሰስ ለቆ እንዲሄድ ወደ ማጆር ጋልያኖ ልከውበት ነበር። እርሱም ምሽጉን ደኅና አድርጐ ለማጠንከርና ምቹ ጊዜ ለማግኘት ሲል የስምምነት ፍላጐት ያለው እያስመሰለ ሲላላክ ቆይተዋል። አጤ ምኒልክ ከመጡ በኋላ ግን ስምምነቱ ዘለቃ ስላጣ ምሽጉን ለመያዝ ትግሉ እየጠነከረ ሄደ። ምሽጉም ለጊዜው ሳይያዝ ቢቆይ ምቹ ቦታዎችና የውሀው ምንጭ ስለተያዘ ማጆር ጋሊያኖ የውሀው ጥም በምሽጉ ውስጥ በነበረው ሠራዊቱና እንስሳ ላይ ስለጠናበት ምሽጉን በስምምነት ለቆ ወደ ዋናው ጦር አዛዥ ሰፈር ወደ ዓዲግራት መሄድ ግድ ሆነበት። በዚህ ስምምነት ጋሊያኖ ምሽጉን ለአጤ ምኒልክ ለቆ ይሂድ እንጂ ዋናው ጦር አዛዥ ጄኔራል ባራቲዬሪ ፩ኛ፡የአላጌው ድል ብድር እንዲመለስ ፪፡ኛ ጌታው ፍራንቼስኮ ክርስፒ በአደጋ ላይ የነበረውን ፖለቲካውን በኢትዮጵያ ላይ በሚገኝ ድል በመጠገን ለኢጣልያም የቅኝ አገር ለማምጣትና እንደ ዩልዮስ ቄሣር የንጉሠ ነገሥት ማዕርግ እንኳ ባይሆን የርሱን ያህል ስመጥሩነት አግኝቶ በታሪክ ውስጥ ተካፋይ ሊሆን አስቦ ወደ ጦርነት ይገፋፋው ነበር። ባራትዬሪም ይህን ድል የሚያገኝ መሆኑን ተማምኖ አብሮት ያለውም የኢጣልያ ጦር ገና በሐሳቡ ድሉ የነርሱ መሆኑን ሳይጠራጠር አስቀድመው ፈንድቀው ነበር።

ከ፰ ዓመት በፊት በአጤ ዮሐንስ ዘመነ መንግሥት ከራስ አሉላ በዚሁ ዓመት ደግሞ በታኅሣሥ ወር አምባ አላጌ ላይ ግንባር ቀደም ሆኖ መሽጐ ከገደል ላይ ሰፍሮ የነበረው ጦር መመታት መሪው ሲሞት ቀጥሎም እናንት ወደ ዋናው ሠፈር ተመለሱ እንጂ ሞቴ ከዚሁ ነው ብሎ የነበረው ጋሊያኖም የመቀሌ እንዳኢየሱስን ምሽግ መልቀቅ ይህ ሁሉ አሳቡን ወደ ስምምነት ሊያዘነብለው አልቻለም። መሣሪያውንና በትምህርት የሠለጠነውን ጦሩን ተማምኖ ዋናውን ጦርነት ለማድረግ ቆረጠ። በየካቲት ፳፫ ቀን ዋዜማ ለሚመጣው ቀን አስፈላጊውን የጦር አቅድ ትእዛዝ ለጦሩ ዋና አለቆች ሰጥቶ ከምሽቱ በ3 ሰዓት ጠቅላላው ጦር ሲጓዝ አድሮበትእዛዙ የተመደበለትን ቦታ ለመያዝ የሐበሻውን የጦር ሰፈርም በድንገት እንዲገጥሙ ይቅናህ ተባብለው ተለያዩ። የኢጣልያው ጦር በየጦር ጄኔራሎቹ ተመርቶ ሌሊቱን ሲጓዝ አድሮ ወደ ሐበሻው የጦር ሰፈር ወደ ንጋቱ ሲል በ፲፩ (በፈረንጅ ፭) ሰዓት መድረሱ ታየ። በኢጣልያው ወታደር ውስጥ እሳቱ ብልጭ ሲል እንዳይታይ ሲጋራ ማጤስና የሚንኳኳ ድምፅ እንዳይሰማ ማስጠንቀቂያ ታዞ ነበር። አጤ ምኒልክ ጥቂት ቀደም ብለው የጠላትን መምጣት ሰምተው ስለነበር ሠራዊቱ እንዲታጠቅና ለጦርነት እንዲዘጋጅ አዘው ነበር። ወዲያው ግንባር ቀደም ሆኖ ዘብ ሲጠባበቅ ከነበረው ጦር ጋር ተጋጭተው የጦርነቱ መጀመሪያ ተኩስ ተሰማ። ሁሉም ከሰፈሩ እየሮጠ ንጉሠ ነገሥቱን ተከትሎ የአለፈም ቀድሞ ጠላቱን በሙሉ ልብና በፉከራ ገጠመው። ድል አድርጌ የሰው አገር ነጥቄ አቀናለሁ ብሎ መሣሪያውንና ሥልጣኔውን ከተማመነው ባለኃይል ጋር ትግሉ ተጀመረ። ለአገሬ እከላከላለሁ የሕዝቤን ነፃነት የአገሬንና የራሴንም ክብር አድናለሁ ብሎ የተነሣው ንጉሠ ነገሥትም አምላኩንና የተፈተኑ ጀግኖች አሽከሮቹን ፈተናቸውን እንደሚወጡ በመተማመን « በሉ ጀግኖቼ » እያለ ራሱም ወደ እሳቱ ማኸል በመግባት ያደፋፍርና ይቆሰቁሳቸው ነበር። በዚህ የነፃነትና የአገር ታላቅ ክብር መነካት እቴጌይቱም እቤት አልዋሉም። ፰፻ ኪሎ ሜትር ያህል የሚሆን በሌሎች አገሮች ተደርጎ የማይታወቀውን ወጣ ገባ ተራራማ ቆላና ደጋ ብርዱና ረምጫው የሚፈራረቅበትን መንገድ በበቅሎ ጀርባ ተጉዘው ዘምተዋል። በጠላት በኩል ለቁስለኛው በደንብ የተማረ ሐኪምና ቁስለኛ አንሺ ነበረው የኢትዮጵያ እቴጌም የቆሰለ ሲያነሡና ለተጠማ ቁስለኛውሀ ሲያጠጡ ዋሉ። ራሳቸውም በጦርነቱ ውስጥ ባለ ክፍል ጦር ነበሩ።የደጀኑንም ጦር ያለ ፍርሃት ሲያበረታቱና አይዞህ ሲሉት ዋሉ። ከቀኑ ፱ ሰዓት በኋላ የጦርነቱ ድል የምኒልክ መሆኑ ለይቶ ነበር። የጀግናው ጀግና ሠራዊትም በተፈጥሮ የተዋጊነት ባሕሪው የተፈጥሮ ስንል እዚህ ላይ ከጦር ትምህርት የተለየ በሆነ ሊያጠቃውና የነፃነት ክብሩን ሊያዋርድበት የመጣበትን ጠላት በተፈጥሮ አልጠቃም የማለት የጀግንነት ኩራት ስሜቱ ገጠመው። ቆስሎ ስለ ሕይወቱና ለምን ተነካሁ ብሎ ብዙ ሰው እንደሚያበላሽ ነብርም ወደ ጠላቱ እየዘለለ ገብቶ ድል አደርጋለሁ ብሎ ከመጣበት ጠላት ጋር ተከታከቱ። የኢትዮጵያው ጦር እንደ ጠላቱ የሚተኮስ መሣሪያ ቢኖረውም የሚበዛው ጦርና ጐራዴ ብቻ ይዞ ዘምቶ ነበር። ጠላቱንም በያዘው መሣሪያ መውጋት ፈርቶ ወደ ኋላው አላለም ብርቱና የጦር አቅድን አዋቂ የነበሩት እንደ ራስ መኰንን ያሉት የጦር መሪዎች በዚህ የሞትና የሕይወት መለያ ጦርነት በታሪክ ውስጥ የማይረሱ ሆነው ይታያሉ። መዓት ሆኖ በሚዘንበው የጥይት በረዶ ማኸል የወደቀውእየወደቀ እንደ አንበሳ በፉከራ ከጠላት ጋር ተናንቀው ዋሉ። በዚህ ጦርነት የኢትዮጵያ ጐራዴና ጦር ከወትሮው ይልቅ የበለጠ ሞያ ሠራ።

አባቶቻችንም የነጻነት ክብራቸውን ከማዳናቸው ይልቅ በመሣሪያና በጥይት ተሪፍነት የሚበልጣችውን አንድ የሠለጠነ ኤውሮጳዊ ሕዝብ ድል አድርገው በመመለሳቸው ስማቸው በዓለም ታሪክ ውስጥ ተጠራ ታወቀም። ከዓድዋ ጦርነት ምላሽ አንድ የተጉለት ሰው በዚህ ዘመቻ አንድ ልጁ በጦርነት ሞቶበት ተረድቶ እንዲህ ብሎ አለቀሰ ይባላል።

« ይለቀስለታል ሁሉም በየቤቱ ፤

እንኳን ደህና ገባህ ዳኘው ባለቤቱ። »

በዚህ የሙሾ ግጥም ውስጥ ሰውዮው ከአንድ ልጁ ሞት ይልቅ የምኒልክ ደኅና መግባት ለአገር የሚጠቅም መሆኑን ገለጠ ይህ ነገር አጤ ምኒልክ ጆሮ ደርሶ ለሰውዬው የነበረው አንዱ ጠዋሪው ልጁ በጦርነት ስለሞተበት የሚጦርበት አንድ ማለፊያ የሆነ መሬት ተሰጠው።

ይህን ሺ፰፻፹፰ኛውን ዓመት በምኒልክ የሕይወት ታሪክ ውስጥ ፫ኛው የምኒልክ ዕድልና የሞያቸው መደምደሚያ ዘመን ነው ብንለው የተገባው ነው። ከዚህ ጊዜ ወዲያ ያሉት ዘመኖች አጤ ምኒልክ ለጊዜያቸው አስተዳደር መልካም መስሎ በታያቸው መጠንና በተቻላቸውያህል ሕዝባቸው የዓለምን ሥልጣኔ መንገድ ፍለጋ እንዲከተል መሞከር ይጀምራሉ።




ምዕራፍ፡፲፰።
የኢጣልያ ምርኮኞች በነርሱ የተነሣ የተደረገው ስምምነት።


በዚህ ጦርነት ብዙ የኢጣልያ ወታደሮች የጦር ሹማምንቶችም ተማርከዋል። የተማረኩትን ምርኮኞች እንዳይገደሉ ወይም ያለወገን በሆነ ዓይነት ሠራዊታቸውም እንዳያጉላላቸው አወጁ። ወደ መናገሻ ከተማቸው ዙሪያ አምጥተውም በምግብ እንዳይጐዱ በምሪት አስቀመ ጡአቸው። በተቻላቸው መጠንም የታረዘውን አለበሱት። በኢጣልያ አገር ሠራዊታቸው በጦርነቱ ድል ከመሆኑ ይልቅ ምርኮኛውን የሚገጥመው ዕድል ሽብር አመጣ።

በፖለቲካ አመራራቸው ነገሩን ወደ ጦርነት የገፋፉት ሲኞር ክርስፒና ኮንቴ አንቶኒሌ በሕዝባቸው ዘንድ ተነቀፉ። ለኢጣልያ ሰፊ የቅኝ አገር በማምጣት ፈንታ ድል መሆንና ስለ ምርኮኞቹ ጭንቀትን አተረፉ። ክርስፒ ያደረገው ጥፋት ከባድ መሆኑን በአደባባይ ራሱ ገልጦት ጠቅላይ ሚኒስትርነቱን እንዲለቅ ሆነ። የተማረኩትና የሞቱት ወታደሮች ዘመዶች የከፍተኛ ተማሪ ቤቶች ተማሪዎችም ክሪስፒ ይውደቅ እያሉ በዘለፋ ቃል እየጮሁ በአደባባዮችና በየመንገዶች ተሰልፈው እየዞሩ ይለፉት ነበር። ኢጣልያ ነገሩ በስምምነት ብቻ የሚያልቅ መሆኑን ደኅና አድርጋ ተረዳችው። ይህ እንዲገባት ያገኘችው ትምህርትም ቀላል አልነበረም። ምርኮኞቹ የዓድዋ ድል ከተገኘበት ከሺ፰፻፹፰ ዓ.ም የካቲት ፳፫ ቀን አንስቶ እስከ ጥቅምት ፲፱ ቀን ፲፰፻፹፱ ዓ.ም ድረስ ቈይተው ከ8 ወር በኋላ ውጫሌ ላይ በ፲፰፻፹፩ ሚያዝያ ፳፭ ቀን የተደረገው ውል ፈጽሞ መፋቁን ኢጣልያ አወቀችና የምርኮኞቹን መለቀቅ ተስማሙበት ይህም በሰደደችው ልዩ መልእክተኛ በማጆር ናራዚኒ ተረጋገጠ። በአጤ ምኒልክና በኢጣልያ ማኸል አዲስ የስምምነት ውል ተደረገ። የውሉም ፍሬ ነገር በተለየ ጭማሪ አንቀጽ ከተደረገው የምርኮኞቹ መለቀቅ ሌላ ፍሬ ነገሩ ኢጣልያ ምጥዋን ከያዘችበት ከየካቲት ሺ፰፻፸፯ ዓ.ም ጀምሮ ከአጤ ዮሐንስም እየተዋጋች ቆይታ እርሳቸው ከሞቱ በኋላ የያዘችውን አገር ጭምር ደንበኛ የሆነ ክልል እስቲደረግ ለጊዜው መረብ በላሳና ሙና የተባሉት ወንዞች የሚለዩ ወሰኖች ሊሆኑ ተወሰነ። ይህን ከኤርትራ ባሕር ወዲህ ማዶ ያለውን የያዘችውን አገር በምትለቅበት ጊዜ ለኢትዮጵያ እንጂ ለሌላ መንግሥት ላትለቅ ትስማምተው ተዋዋሉ። ውሉም እንደፊተኛው ውል ጠብ እንዳያስከትል በአማርኛና በፈረንሳይ ቋንቋ ተጽፎ የሁለቱም ቋንቋዎች አነጋገር የሚፋለሱ እንዳይሆኑ ተስማምተው ውሉ ተፈረመ። ከዚህ በኋላ ኢጣልያ ለምርኮኞቹ ምግብና ልብስ የወጣው ብቻ ታስቦ ልትከፍል ጨርሰው ምርኮኞቹ እንዲለቀቁ ሆነ።

አጤ ምኒልክ ለአንድ ጦርነት የሚገባውን ኪሣራ አልጠየቁም። ነገሩን አቅለው ለምርኮኞቹ ብቻ አስፈላጊ ሆኖ ወጪ የሆነውን እንዲከፈል ማድረጋቸው አስመሰገናቸው። እንደዚሁም በዘመናቸው አዲስ አበባ የነበረ አንድ ኤውሮጳዊ እንደጻፈው ከምርኮኞቹ አንዱ ከእናቱ በተላከለት ደብዳቤ ላይ እናቱ ስለርሱ ደኅንነትና በጤና ወደ አገሩ መመለስ ለቅድስት ማርያም ጸሎት እንደምታደርስ በየቀኑም አንዳንድ ሻማ መባ አድርጋ እንደምታቀርብ የጻፈችውን ሰምተው ምርኮኛውን አስጠርተው ደብዳቤውን ተርጉምልኝ ብለው ነገሩን ከሰሙ በኋላ « እናትህ ከንግዲህ ወዲያ እንድታለቅስ አልፈልግም እምነትዋ ዋጋ ያግኝላት ነፃ ነህ ለቅቄሀለሁ ወደ አገርህ ልትገባ ትችላለህ » አሉት ብሎ ርኅራሄያቸውን ያደንቃል።

የዚህ ጦርነት ቀስቃሽ የነበሩት ሁለቱ ሰዎች ክሪስፒና አንቶኒሊ ክርስፒ ቀደም ብሎ አንቶኒሊን ወደ ደቡብ አሜሪካ በዲፕሎማሲ ሥራ ላከው እንጂ በመንግሥት ሥራ አልተመለሱም

ስማችን ይጠራ ክብርም እናግኝ ብለው የጀመሩት የፖለቲካ ጫወታቸው በዚህ ተፈጸመ። የሌላውን ሕዝብ አገር ለመቀማት ያሰቡት ምኞትም በአሰቡት መንገድ ሳይፈጸም ቀረ።

አንዳንድ ትልልቆች ገዢዎችና የአገር አስተዳዳሪ የነበሩ ሰዎች የተፈጥሮ ችሎታቸው በሆነ እውቀት የአስተዳደር ወይም የጦር አመራር ዘዴ አላቸው። እንደዚሁም አጤ ምኒልክ ከመቅደላ አምልጠው ወደ ሸዋ ተመልሰው ንጉሠ ሸዋ ተብለው የሕዝቡን አስተዳደርና ለግዛታቸውም ስፋት ለመስጠት ባሰቡ ጊዜ ለዚህ ሥራቸው የሚያስፈልጉትን ሰዎች መምረጥ ነበረባቸው ይህም ለአንድ ንጉሥ አንድን ሕዝብ ለማስተዳደርና ለአገሩ የጥንቱን ስፋት ለመስጠት ሲያስብ አሳቡንና ዓላማውን ተከትለው ወደ አቀደው ግብ የሚያደርሱለትን የጦር አለቆች አገረ ገዢዎችና አስተዳዳሪዎች ለመምረጥ መቻል ትልቁና አስፈላጊው ጉዳይ ነው።

አጤ ምኒልክም የተለየ የሆነ የዚህ ጉዳይ እውቀት የነበራቸው ንጉሥ ስለነበሩ በግዛታቸው ዘመኖች ለስማቸው ገናናነት ባገኙባቸው ከፍተኞች ሥራዎች ሁሉ ያገለገልዋቸውን አሽከሮቻቸውን ለመምረጥና በሥራ ላይ ለማዋል ችለዋል። ለኢትዮጵያ ስፋትና አንድነት ለመዋጋት ከመጣባቸውም ጠላት ጋር ተከራክረው ድልን ለማግኘት ረዳቶቻቸው የነበሩትን ታማኞችና ታዛዦች የጦር መኰንኖች ስም በዳግማዊ ምኒልክ ታሪክ ውስጥ ማንሣት ተገቢና አስፈላጊ ነው። ቢሆንም ከብዙዎቹ አጤ ምኒልክን ንጉሥ ምኒልክ ሲባሉ ጀምረው ከአገለገሉትመኳንንቶች ጀምሮ እስከ ኋለኞቹ ድረስ ያሉትን የሁሉንም ስም በማንሣት የፈጸምዋቸውን አድራጐቶች እዚህ አጭር ታሪክ ላይ ለመዘርዘር ባይመችም ወደፊት ተሟልቶ የሚገለጽ ይሆናል።




ምዕራፍ፡፲፱።
የሰላም ጊዜና ማሻሻሎች።


ከሺ፰፻፹፱ ዓ.ም ጀምሮ ያለው የአጤ ምኒልክ መንግሥት ዘመን የምኒልክ የሰላምና የዕረፍት ዘመን ነው ሊባል ይገባዋል። ከዚህ ጊዜ በኋላ አጤ ምኒልክ ራሳቸው ያደረጉት የአገር ማቅናት ወይም ሌላ ዘመቻ የለም። በዚሁ በ፲፰፻፹፱ ኛው ዓመር ራስ ወልደ ጊዮርጊስ በሰሜን የነበረው የኢጣልያ ጦርና ፬ቱም የረኃብ ዘመኖች የኃይል ስሜት ሰጥተውት የነበረው የከፋው ባላባት ሳዎ ጤኖ አውኮ የጎጃሙንም ጦር አቸንፎ አልገዛም ብሎ ስለነበረ ዘምተውበት ከብርቱ ጦርነት በኋላ አስገበሩት። ባላባቱም ሳዎ ጤኖ ተያዘ ወደ አዲስ አበባም አመጡት የራስ ጥሩር የሚመስለው ከቁንጮው ላይ ረጅም የሰጎን ላባ ያለው ከግምባሩም ላይ ግሩም በሆነ እርባን ሥራ ተሠርቶ እንደዚሁ ላባ ያለበት ዙሪያውንም ረጃጅም የመርገፍ አጫዋች የነበረውን የክብር ምልክቱን ንጉሠ ነገሥቱ አማካሪያቸው ለነበረው ሙሴ አልፍሬድ ኢልግ ስለማስታወሻ ሰጡት። ዛሬም በአልፍሬድ ኢልግ ቤተሰቦች እጅ ስዊስ አገር በዙሪሽ ከተማ ይገኛል። ከዚያ በኋላ ራስ ወልደ ጊዮርጊስ አገር ማቅናታቸውን እየገፉበት ሔደው በኦሞ ወንዝ ዳር ለዳር ያሉትን አገሮች የኦሞ ወንዝ ወደ ሮደልፎ ሐይቅ እስከ ሚገባበት ቦታ ድረስ አቅንተው (በመጋቢት ፲፪ / በ፮ ወር ውስጥ) ወደ ኢትዮጵያ ግዛት ደርበው የኢትዮጵያን ሰንደቅ ዓላማ አቆሙበት። አገሩንም የሚጠብቅ ጦር አስቀመጡበት።

በዚሁ ጊዜ ውስጥ ፊታውራሪ ሀብተ ጊዮርጊስም ራስ ወልደ ጊዮርጊስ ባቀኑት አገር ምሥራቅ ያለውን አገር ከጉራጌ ጀምሮ ወላሞንና ቦረናን ጭምር ሰጥ አድርገው አስገበሩት። ከዓድዋ በፊት ባለው ጊዜ ሳይነካ ቆይቶ የነበረው የቦረና አውራጃ ወደ ሌሎቹ የደቡብ ምሥራቅኢትዮጵያ ግዛቶች ተጨመረ። በመጨረሻውም ራስ መኰንን በ፲፰፻፺፩ በግዛታቸው አገር ዙሪያ ያሉትን የአሩሲንና የውጋዴንን ሕዝቦች ፈጽመው አሳምነው አስገበሩዋቸው። በሌላ ሁለተኛ ዘመቻ የቢሩንና የቲሩን የአውሳ ነገዶች ሌሎችንም ኤሜራቶች አስዘምተው ወደጥንቱ የኢትዮጵያ ግዛት ተመልሰው ግብር እንዲከፍሉ አስገደድዋቸው። በኢትዮጵያም ምዕራብ ባለው አገርም (በሺ፰፻፺፪፡መጀመሪያ) ልዑል ራስ መኰንን ከደጃዝማች ደምሰው ጋር ዘምተው በሱዳን ውስጥ የቤኒሻንጉልን አገር መትተው በምዕራብ አገሮች በነበረው አገር ማቅናትም የተከናወነ ሞያ ሠርተዋል። ገፍተው አልፈውም ፋዘክል (ፉዞቅል) ከሚባለው አውራጃ አንድ ግድም አገር ይዘው ነበር። በዚህም ጦርነት ከማኸዲስቶች ብዙ ሰንደቅ ዓላማዎች (ከድርቡሾች) ማርከው ይዘው መጥተው ነበር። አልፍሬድ ኢልግም ልዑል ራስ መኰንን ከነዚህ ሰንደቅ ዓላማዎች ለዚህ ዘመቻ ማስታወሻ ሰጥተውኝ ነበር ብሎ ጀግንነት የሞላበትን የጦር አለቅነታቸውን ያነሳዋል።

ራስ ተሰማም በግምባራቸው ያለውን የምዕራቡን ኢትዮጵያ የጊሚራ ሻንቅላ አገር ዘምተውበት አቀኑት። የኢትዮጵያ ንጉሠ ነገሥት መንግሥት ግዛት የመጨረሻ የአገር ማቅናት ጦርነቶችዋ በዚህ ተፈጽመው የቀድሞውን ስፋትዋን አገኘች።

ከዚህ በኋላ የነበረው ሥራ በብዙ ትግልና ጥረት ጸጥታ ያገኘውን ግዛታቸውን አንድ መልክ ባለው አስተዳደር መምራት ነበር። ለዚህ አስፈላጊ የሆነውንም ነገር ጥንት በነበረው በኢትዮጵያ ሕግና ልማድ ላይ አስፈላጊና የሚጠቅም መስሎ በታያቸው ነገር የሠለጠኑትን አገሮች መከተል ጀመሩ።

ለምሳሌ ስልክ በሺ፰፻፺፪ ዓመተ ምሕረት ተጀመረ። እንደዚሁም በሺ፰፻፹፯ አስቀድሞ ከእንጦጦ ተራራ ሥር ውኃ በቧንቧ ተጠልፎ እስከ ቤተ መንግሥቱ ቁልልታ ገብቶ ነበር። የጥይት ፋብሪካና የመጀመሪያው የእህል ወፍጮ መኪና አዲስ አበባ ላይ ቆመ። ወደ ዓለም ፖስታ ማኅበር ለመግባት የፈረንሣዊውን ተወላጅ ሙሴ ሺፊኒን ልከው ተነጋግሮበት የመጀመሪያዎቹ የኢትዮጵያ ቴምብሮች ወጡ። ወዲያውም በሺ፰፻፹፱ ዓ.ም በንጉሠ ነገሥቱ መልክ የተቀረጸ ገንዘብ አወጡ። ይህም በኢትዮጵያ ነገሥታቶች ዘንድ ከጥንታዊዎቹ የአክሱም ንጉሦች በቀር (ከብዙ መቶ ዘመኖች) ከ፰ኛው ወይም ከ፱ነኛው መቶ ዓመት ወዲህ ፈጽሞቀርቶ ነበርና ክብራቸውንና ስማቸውን በከፍተኛነት የሚያስጠራ ሆነ።

እንደዚሁም ዛሬ የምናየው የኢትዮጵያ መንግሥት ሕዝብ ሰንደቅ ዓላማ ቀለሞች አረንጓዴ ብጫውና ቀዩ በዓለም ሕዝቦች ዘንድ የታወቁ የሆኑበት ጊዜና ሰንደቅ ዓላማውን በቤተ መንግሥቱ በየአደባባዩ መስቀል ሕግና ልማድ መሆኑ የተጀመረው በአጤ ምኒልክ ዘመነ መንግሥት በሺ፰፻፹፩ ግድም ነው። ከዚያ በፊት በነበሩት ጊዜዎች የኢትዮጵያ መንግሥት የሰንደቅ ዓላማ ምልክት ይኑረው እንጂ በቤተ መንግሥቱ ግምጃ ቤት ወይም በታላላቅ አድባራት ዕቃ ቤት ውስጥ ስለሚቀመጥ ሕዝቡ የሰንደቅ ዓላማን ምሳሌና ምልክትነት በጣም አያውቀውም ነበር። ይህን የሚያውቁ ሊቃውንት ወይም ትላልቅ ሰዎች ብቻ ኑረዋል። ሕዝቡግን የዚህን ግምትና ምሳሌነቱን ተረድቶ ስለማያውቀው እንደብርቅ የሚታይ ነገር ኑርዋል።« ሞዓ አንበሳ ዘእምነገደ ይሁዳ » የሚለው የኢትዮጵያ ንጉሠ ነገሥት የክብር ስምና የቤተ መንግሥቱም ትእምርተ መንግሥት ምሳሌ የተጀመረው በአጤ ምኒልክ ዘመን በ፲፰፻፺፰ ነው። የሰላምና የጸጥታ ጊዜም ከብዙ የትግልና የጦርነቶች ዘመን በኋላ ስለተገኘ በንግድ ረገድ ከሐረርጌ አውራጃ እስከ ዋናው ከተማ ከዚያም እስከ ጅቡቲ ድረስ የሚመላለሱ የጭነት ግመሎች ቁጥር እስከ ፲፬ ሺህ ደርሶ ነበር። ይህም ከኢትዮጵያ ለሚወጣ ዕቃና ከውጭ ለሚመጣ የንግድ ዕቃ በንግድ ረገድ ደህና አጀማመር ነው።

ለሕዝቡ አስተዳደርና በያዘው ርስት ለማስገበር እንዲመች የመንግሥታቸውንም ሹማምንትና ወታደር ለማስተዳደርያ ገቢው ደንብ ያለው እንዲሆን በሺ፰፻፹፯ ዓ.ም በሸዋ አቶ ወልዴ አረጋይና አቶ ዱባለ ቀላድ ጣይነት ተሹመው (ለመጀመሪያው ጊዜ) አገሩ ቀላድ ተጣለበት። ቀላድ ማለት ፫ ክንድ ተሩብ ርዝመት ባለው ሽመል ፴፭ቱ ሽመል አንድ ቀላድ ይሆናል። በዚህ ቀላድ ፲፭ቱ በቁመት ፱ኙ በወርድ የተሰፈረው መሬት አንድ ጋሻ ወይም አንድ ቀላድ መሬት ይባላል። ከተሰፈረው መሬት ለአፈሩ ዋና ለሆነው ባላባትና ለተወላጆቹ ከጠቅላላው ርስታቸው ሲሶ እንዲያነሱና የተረፈው ለመንግሥት የመትከያ መንቀያ መሬት ሁኖ ለወታደር ማደሪያ ለቤተ ክርስቲያን አገልግሎት የሰሞን መሬት ለመንግሥት ከብት ጠባቂዎች የወረገኑና የግንደበል መሬት ተነሥቶ የቀረው መሬት ለሌለው ሰው በገባርነት በቀላል ዋጋ ተሸጦ (በ፭፡ብር) እንዲገበርበት በአዋጅ ተፈቀደ።




ምዕራፍ፡፳።
የመጀመሪያዎቹ የኢትዮጵያ ሚኒስቴሮች።
ወታደር ያልሆነው ሕዝብ ኑሮ።


የመጀመሪያዎቹ ሚኒስትሮች በሺ፰፻፺፱ ዓ.ም ጥር ፲፰ ቀን ከንጉሠ ነገሥቱ ተሾሙ። በኢትዮጵያ ሚኒስትር በተባለው ስም የመንግሥቱንና የሕግን ጉዳይ እየመከሩ የሚያሻሽሉ ሥልጣን ያላቸው አማካሪዎች መሾም በአጤ ምኒልክ ተጀመረ። የተመደቡት የሚኒስቴር ዓይነቶችም ፤-


የፍርድ፡( አፈ ንጉሥ ነሲቡ )
የጦር፡( ፊታውራሪ ሀብተ ጊዮርጊስ )
የአገር ግዛት፡( ሊቀ መኳስ ከተማ )
የንግድና የውጭ ጉዳይ ( ነጋድራስ ኃይለ ጊዮርጊስ )
የገንዘብ፡( በጅሮንድ ሙሉጌታ )
የእርሻ፡( ከንቲባ ወልደ ጻድቅ )
የጽሕፈት፡( ጸሐፌ ትእዛዝ ገብረ ሥላሴ )
የግቢ፡( አዛዥ መታፈሪያ )
የሥራ፡( ቀኛዝማች መኰንን )


እነዚህ ፱ኙ ነበሩ። በዚያ ጊዜ ለነበረው አስተዳደር ዓይነት እነዚህ ሚኒስትሮች ብዙ ሥራ የነበረባቸው አይመስልም። ምክንያቱም የኢትዮጵያን ታላላቅ አውራጃዎች የሚገዙት የአገርአስተዳዳሪዎች በግዛታቸው ውስጥ ላለው ሕዝብ የአስተዳደር ሕግና ከአገሩ በሚገኘው ገቢ ሙሉ ሥልጣን ያላቸው ገቢውም ለነርሱ ለራሳቸውና ለሚያስተዳድሩት ጦር ሠራዊት የተሰጠ ስለነበረ ነው። ቢሆንም እነዚህ ሚኒስትሮች በጉልሁ የሕግ ነገርና ለኢትዮጵያ አውራጃዎች ሰበር የሚያዩ ወንበሮች አውራጃዎቹን ከ፮ ከፍለው እንዲሰሙ በማድረግ የርስትና የውርስ ደንብ በማበጀት እንደዚህ ያሉትን ጉዳዮች በተቻላቸው መጠን በምክር ሳያሻሽሉ አልቀሩም። በተቀረ ግን ለጠቅላላው የአገር አስተዳደር ከፍ ያለ መሻሻልን ለመፍጠር የጊዜያቸው ልማድና አስተዳደር ዓይነት የማይፈቅድላቸው ነበር። የሆነ ሆኖ በዚህ ረገድ ላለው ሥራ የመጀመሪያዎቹ ሚኒስትሮች ስለነበሩ ይህም በጊዜያቸው ስለመጀመሩ በታሪክ ውስጥ ስለትልቅ ውጥን የሚቆጠር ነው።

ከዚህ ቀደም ብለን በገለጥነው ታሪክ ውስጥ የወታደሩን ኑሮና ዓይነት ገልጠናል። በጦርነትም ሆነ ዕረፍት በነበረበት ዘመን (ይህ ሁሉ ሲሆን) ደስታውንና መከራውን አብሮ ያሳለፈው ሕዝብ የገበሬውንና የነጋዴውን ኑሮ እንዴት ያል እንደነበረ ለማወቅ አንባቢውን ሳይናፍ

ቀው አይቀርም። ይህንም በተቻለ መጠን መግለጥ ግድ ይሆንብናል። ይህን ዘርዝሮ የሚነግረን የአገራችን ታሪክ አንድም የለ። የዚያን ጊዜው የታሪክ መጻሕፍት የሚነግሩን የነገሥታቱን የጦር ኃይል ከማን ጋር እንደተዋጉ ስንት ቤተ ክርስቲያኖች እንዳሠሩና እንዴት ያለ ታላቅ ግብር ለሠራዊታቸው እንዳበሉ የድግሱን ብዛት ነው። የሰላማዊውን ሕዝብ ኑሮና አስተዳደሩን ግን አይዘረዝርልንም።

ይህን ለማወቅ ስንፈልግ ከ፲፭ ወይም ከ፳ ዓመት በፊት ያየነውንና የምናውቀውን ማስታወስና ቀድሞ በየጊዜው ከመንገደኞች ፈረንጆች የተጻፉትን በጊዜውም የነበሩትን ሰዎች መጠየቅ ይረዳል። ከዚህም ሌላ ወታደሩ በገባሩ ላይ በምሪት ሲቀመጥ ወይም ዘምቶ ወደ ሄደበት አገር በበቅሎውና በአህያው የጫነው ስንቅ ብዙ ጊዜ የሚያካብበው ስላልነበረ የወታደሩን ስንቅ የሚችል ያው ወታደር የሠፈረበት ወረዳ መሆኑ በእርግጥ የታወቀ ነው። በሰላሙም ጊዜ አገሩን ገዥ ሆኖ ለሚቀመጠው የሻለቃ ወታደር አሥራትና ግብሩን ከመስጠቱ ሌላ በልዩ ልዩ የጉልበት ሥራ (ለተተከለበት ወታደር ወይም ሻለቃ) ቤት በመሥራት አጥር በማጠር ኩዳድ በማረስ ዱቄት በመፍጨት ሲዘምትም ስንቁንና ጓዙን ጭኖ አብሮ በመሄድ ያገለግል ነበር። ይህም ገባር ለሆነው ባለመሬት የራሱን ሥራና እርሻ አስተጓጉሎ የመልከኛውን መሥራቱ ሥራውም ቢጓደል አዳፋኝ መክፈሉና በእሥራት መጉላላቱ ከባድ ቀምበር ነበር።

ስለዚህ ሰላማዊው ሕዝብ የሚተማመነው ሀብትና ሥቃይ ያልነበረበት ትዳር እንዳልነበረው እርግጥ ነው። የተዘመተበት አገር እንደሆነ (እህሉን) ወታደሩ ይዘርፈዋል። ያልተዘመተበት አገር ሆኖ የአንድ አገረ ገዥ የግዛት አገሩ እንደሆነም ለገዥው ማድቤት ለወታደሩ አሥራትና ግብር የሚሰጥ በላዩ በምሪት ላለው ወታደርም ያለውን የዕለት ምግቡን አብሮ የሚያካፍል ገባር ነበር። የተመራው ወታደር ራትና ምሳ ከገበሬው ቤት ነው። ገበሬው ለራሱ ኑሮ ቁጠባ ብሎ የቅቤ ወጥ ወይም በእርጐ ለመብላት ባልፈለገበት ጊዜም የተመራበት ወታደር (ገባር ከሆነ በዚያ ጊዜ ይህ አይታጣም) ካለ የቅቤ ወጥና በእርጐ ፈትፍቶ ማቅረብ ግድ ይሆንበታል። አለዝያማ ወታደሩ በነገው ጦሜን አደርሁ ብሎ ከሶ የጦም አዳሪ ሁለት ብር ወይም ሁለት አሞሌ ይቀበለዋል። ገበሬው እንደዚህ ያል ወቀሳ ከሚመጣበት ያረባቸው በጐችና ፍየሎች እንዳሉ ለገበሬውና ለቤተ ሰቡ ልብስ ለጥጥ መመዘኛ በአሞሌ ከመሸጣቸው ይልቅ ለወታደሩ ጉረሮ ማራሻ መረቅ እንዲሆኑ ተቆራርጠው ወደ ምንቸት መግባታቸው የታወቀ ነው። የገበሬው የእርሻ ዘዴ ዛሬም እንደምናየው ነበር። የሚያርስበት መሣሪያ ያልሠለጠነ ዓይነት ስለሆነ መሬቱን ደኅና አድርጎ አይቀደውም። ከመሬቱ ፍሬያማነት የተነሳ ግንበትግል ካረሰው ይህን ሁሉ ያለበትን ጣጣ የሚችልለት የበቃ እህል ያመርታል። ካልሰነፈ ቀፎ ሰቅሎ በማነብና ከብት በማርባት ለልብሱም ጥጥ በመዝራት ራሱን ችሎ ይኖራል። በእጅ ሥራ ረገድ በዘሩ ሸማ ሸክላና ብረት ሠሪ ካልሆነ ገበሬም ቢሆን ጨዋ ነኝ የሚለው ሕዝብ አይሠራም። ሌላውም ዓይነት የእጅ ሥራ ገንቢነት አናጢነት ቆዳ መፋቅም ቢሆን በትውልድ የመጣ ካልሆነ በአንድ ዓይነት የእጅ ሥራ ጥበብ ሠርቶ መጠቀም ታላቅ ነውር ነው። እንደዚህ ካሉት በሸማ በቁርበት በሸክላ ሥራ ተጠቅመው ከሚኖሩት ጋር መጋባት ለሌላው ወገን የተከለከለ ነበር። ክልክልነቱ በመንግሥት ሕግ አይደለም። በአገር ልማድና በአገር ደንብ ነው። እንደዚህ ያለ ሥራ የሚያውቁትም ጠቢብ ወይም ባለእጅ ተብለው ይጠራሉ።

የዓይናቸው ኃይልም ወገናቸው ያልሆነውን የሚጐዳና የሚገድል ነው ተብለው ቡዳ ይባላሉ

ቡዳ ማለትም ሰውን መብላትና ሕመም የሚሆን የሚጎዳ ዓይን ማለት ነው። የእጅ ጥበብ ሥራም በንደዚህ ያለ ነውረኛ ምሥጢራዊ ስም ስለታጠረ ሊስፋፋ አልቻለም። ከዚህ የተነሳም ያ በዘሩ ይሠራው የነበረውም ይህኑ የእጅ ሥራ የሚላቀቅበት ምክንያት ካገኘ ቢተወውናእርሱም የጨዋ ልጅ ቢባል አይጠላም። በእንደዚህ ያለ ምክንያት በአገራችን የእጅ ሥራ ጌጠኛ ለመሆንና ለመስፋፋት መንገድ አላገኘም። አሁን በቅርቡ ስናየው እንደነበረ የሸክላ ዕቃችን የመሠረቱን የጭቃ መልኩን አልለወጠም የብረት ሥራ ከማረሻና ከወገል ከጦር ከጐራዴና ቢላዋ አላለፈም ነበር። የሸማ ሥራው ዓይነትም በጣም የሚናቅ ባይሆንም የጥለቱ አሠራር ዓይነት ልዩ ልዩ ጌጠኝነት ይኑረው እንጂ ለአንዳንድ ሰው ከሚሆን ትናንሽ ቁራጭ ሰላሳ ክንድ ሸማ በቀር በገዛ የሸማ ዕቃው ጣቃውን ለብዙ ሕዝብ እንዲበቃ ለመሥራት አልተሞከረም። የዚህ ሁሉ ምክንያቱ ቀደም ብለን ያመለከትነው በየጊዜው ይደረግ የነበረው የእርስበርስ እኔ ልግዛ የማለት ጦርነትና ከዚህ የተነሳ የሚመጣው ሰላምን ማጣት ነው። የተናቀውየስድብ ስምም የእጅ ሥራን እንዳይራመድ መሰናክል ሆኖት ነበር።

የንግድ ሥራም በዚያ ጊዜ በጣም ሰፊ የነበረ አይመስልም። አንዳንዱ አውራጃ የየአንዳንድ ራስና ደጃዝማች ግዛት ነው። ራስ ደጃዝማቹም በየግዛቱ ወሰን የቀረጥ ኬላ ነበረው የቀረጡ መጠንም እንደ ጭነቱ ብዛት የሚቀረጥ ነበር። ስለዚህም ከንግዱ ወረት ይልቅ ዕዳው የሚጐዳ ነበረ። የመንገዱም ጸጥታ አጤ ምኒልክ የኢትዮጵያን ሕዝብ ነገድ አውራጃዎች ሰጥ አድርገው ከገዙት ወዲህ የታመነ ሆነ እንጂ በመሳፍንቶችና በአጤ ቴዎድሮስ በአጤ ዮሐንስም ዘመን የሚተማመኑት የነበረ አይመስልም። በእነዚህ ሁለት ንጉሦች በአጤ ምኒልክምጊዜ በግዛታቸው በመጀመሪያ እኩሌታ የኢትዮጵያን በደቡብ ያሉ ሀብታም አውራጃዎች ሳያቀኑና በደንብ የሆነ የአገዛዝ ጸጥታ ሳይኖር ዘወትር ጦርነት ስለነበረ የንግድን ሥራ የሚያስበው አልነበረም። በደቡብ ያሉት አውራጃዎች በምኒልክ ከተቀኑና ደንብ ያለው አገዛዝ ከተጀመረ ወዲህ የወሎ የጐጃም የቤጌምድር (የትግሬም) ነጋዶች ከጅማና ከሌሎችም አውራጃዎች ቡናና የዝሆን ጥርስ ዝባድም ይጭኑ ነበር። ከሺ፰፻፺፫ ዓ.ም ወዲህ አጤ ምኒልክ አማካሪያቸው ለነበረው ኢንጅንየር (ለስዊስ አገር ተወላጅ) አልፍሬድ ኢልግ የ፺፱ ዓመት የባቡር ኮንሴሲዮን ሰጥተውት የኢትዮጵያ ፈረንሳዊ ባቡር ኩባንያ ቆመ። በግመል ጭነት ይደረግ የነበረውም ወደ ውጭ አገር የሚላከውና የሚመጣው የንግድ ዕቃ ባቡር ከተተካበት ወዲህ ነጋዴዎቹ በቆዳም ይነግዱ ጀመር። እንደዚህ ያሉት ራቅ ካሉ አውራጃዎች ተነሥተው ወደ ሌላው አውራጃ የሦስት ሳምንትና የወር ጐዳና ሄደው የሚነግዱ ነጋዴዎች ባለ ሲራራ ነጋዴ ይባላሉ። በንግድ ጉዞዋቸውም ለአደጋ መከላከያ ፸ ምኒልክ ወይም ነጋዴ የሚል ውግ ያለበትመሣሪያ ይይዙ ነበር።

ባለ ሲራራ ማለት ለመንገዱ አደጋ አስቸጋሪነት ጀምለው አብረው የሚሄዱ ብዙ አጋሠሥ የጫኑ ነጋዶች ከማለት በቀር ሲራራ ማለት ዕቃው ሲደበር በዕቃው ላይ በ4 ዕንጨት በመደብሩ ላይ የሚወጠር የዝናብና የጸሐይ መከላከያ ጀንዴ ወይም ቁርበት ነው። ይህም መደረጉ የጨርቅ ወይም የበርኖስ ድንኳን በዚያ ጊዜ ውድ ስለሆነና የቁርበቱ ዋጋ ቀላል ስለነበረ ነው። ወዲያውም ይህ ጀንዴ ቀን ለቡናው ስልቻ ጋሬጣ እንዳይቀደው በየአጋሰሱ ላይ ልባስ ሆኖ ስለሚውል ለጭነት የማያስቸግር ሁለት አገልግሎት ያለው ነው። ነጋዴዎች ራሳቸው የሚገቡበት ትናንሽ የአቡጀዲድ የሰቀላ ቤት ጣርያ (ባጥ) የምትመስል ድንኳን አላቸው። ነጋዴው ለዚህ ሩቅ የንግድ ጉዞው ሥንቁን አደራጅቶ ጭኖይሄዳል የሥንቁ ዓይነት ዱቄትና የተመጠነ ሽሮ ወይም በደንብ ተቆልቶ የተወቀጠ ድልህ ያለበት ተልባ ነው። ስለዚህ ደንበኛው ነጋዴ በምግብ በኩል ራሱን የቻለና በረጅሙ ጉዞው የተመቸ ኑሮ ያለው ነው። ሥጋም እንዳያምረው ለራሱና ለከብቱ ዕረፍት አድርጎ ውሎ በሚያድርበት ቦታ ሠንጋ ወይም ሽህር አርዶ ሥጋውን አድርቆ ቋንጣ ይይዛል። እንደዛሬው ጊዜ ለመንገደኛ ማረፊያ የሚያድርበት የተሰናዳ ቤት ምግብና መጠጥም ስለማይሸጥ በሚሄድበት መንገድ ዳር ያለውንገበሬ በስንቅ ረገድ ሽጥልኝ ወይም ስጠኝ ብሎ በልመና አያስቸግርም ከእንደዚህ ያሉት ወደ ሩቅ አውራጃዎች እየሄዱ ከሚነግዱ ነጋዴዎች በየአገረ ገዢው ግዛት ወሰን የሚከፍሉት ቀረጥ ቢበዛም የንግዱን ወረት የሚያመጡት ሩቅ ከሆነ ቦታዎች ስለሆነ ትርፍ አግኝተው የከበሩብዙዎች አይታጡም።

ጉዞው አስቸጋሪና ድካም የበዛበት ነበር። ከአጋሰሶቹም ብዙዎች እንደሚደክሙበትና እንደሚሞቱበት የታወቀ ነው። ቢሆንም ነጋዴው የሚጭንበትን ድልዳል በማሳመርና ከቀኑ ስድስት ሰዓት ብቻ ተጉዞ ስለሚያሳርፋቸው ከብቶቹ ከጉዳት ይድናሉ። ሌሊቱን ሙሉም ጐረደማኑ (የነጋዴው ጫኝ አሽከር) ተራ ገብቶ አላዋ (ለአጋሠሶቹ በተወሰነ ጊዜ ማጋጥ) ስለሚጠብቃቸው በሚመጣው ቀን ጭነታቸውን ያለድካም ተሸክመው ይውላሉ።

የጭነቱ እምቢነገር ለአጋሠሡ ሳይመቻችለት ቀርቶ ጀርባው የተነካ እንደሆን ነጋዴው ለዚሁ ጉዳይ መተኰሻ ጉባ ይዞ ስለሚሄድ ጀርባው የተነካውንና መግል አቁሮ ያበጠውን ቦታ በስለት በጥቶ ብረቱን አግሎ ይተኩሰዋል። ይህን ያየ ሰው የጭካኔ ሥራ ነው ይል ይሆናል ይህ አድራጎት ግን መግል አቁሮ ሲጠዘጥዘው የነበረውን ስፍራ ቂም እንዳይዝ ለማድረግ መልካም ዘዴ ነበር። ለጊዜው ሲተኰስ እንሰሳው ሲያቃስትና ሲሠቃይ ሲያዩት የጭካኔ ሥራ መስሎ ይታያል ሳይተኰስ ቢቀርም መተኰሱ ለጊዜው ያመዋል እንጅ ከእብጠቱና ከመግሉመጠዝጠዝ የተነሳ ከሚሰማው ሥቃይ አይብስም።

የዚያን ጊዜውን የሕዝብ የግል ኑሮና አስተዳደር ለመጻፍ ያሳሰበን የዛሬው ጊዜ የአስተዳደር ሕግ መሻሻልና የተሠሩት የሠለጠኑ መንገዶች በፍጥነት የሚሽከረከሩ ብዙ ጭነት ሰው ለመሸከም የሚችሉት መኪናዎች በእንደዚህ ያለ ጉዞ የነበረውን ችግርና ድካም በጣሙን ስላቀለሉት እየተረሳ ስለሚሄድ ነው። እንዴት ያል እንደነበረም ወደ ብዙው ጥቃቅን ዝርዝር ሳንደርስ በተቻለ መጠን በአጭሩ ለመግለጥ ሞከርን። ዛሬ ሠልጥነዋል ተብለው ከፍ ወዳለው የሥልጣኔ ዕድገት የደረሱት አገሮችም ወደዚህ ወደምናየው ሥልጣኔ ሳይደርሱ ይህን የመሰለ ልማድና ሕግ የአስተዳደር ዓይነትም እንደነበራቸው ታሪካቸው ይነግረናል። ስለዚህ በአገራችንም የሕዝቡ አስተዳደርና የነበረው ልማድ በሥልጣኔ እርምጃ በብዙ እየተሻሻለና እየተለወጠ ስለሚሄድ ከእንዴት ያለ የአስተዳደር ሕግ ዓይነትና ልማድ ተነሥቶ ወደዚህ ወደ አለንበት የመሻሻል ደረጃ እንደደረስን ለማስታወስ ጻፍነው።




ምዕራፍ፡፳፩።
የምኒልክ የመጨረሻ ዘመኖች የታሪኩ ማጠቃለያ።


የሺ፱፻ኛው ዓመት መጀመሪያ ዓመቶች በኢትዮጵያ ብዙ አዳዲስ ነገሮች የታዩበትና የተጀመሩበት ዘመን ነው። በዚህም ላይ አጤ ምኒልክ ወዲያው ሕመማቸውና ድካም ጀመራቸው እንጂ ከሥልጣኔ ጀማሪነትም ምስጋናው ይደርሳቸዋል። በትምህርት ረገድ የአገራቸው ሕዝብ እንዲተጋ ትምህርት እንዴት ያለ ዋጋ ያለው መሆኑንም ተገንዝቦ መማር እንዲጀምር ለማትጋት መሞከራቸውን ጥብቅ የሆነው ስለ ትምህርት ግዴታ ያወጡት አዋጅ ይነግረናል።

« ሞዓ አንበሳ ዘእምነገደ ይሁዳ ዳግማዊ ምኒልክ ንጉሠ ነገሥት ዘኢትዮጵያ » እስካሁን ማንም የእጅ ሥራ አዋቂ የነበረ ሰው በውርደት ስም ይጠራ ነበር ስለዚህም ማንም ሰው ለመማርና ለመሠልጠን የሚደክም አልነበረም። በዚህ ጎጂ በሆነ ሁኔታ ብንኖር ቤተ ክርስቲያኖች ይዘጋሉ ይልቁንም ክርስቲያንነት አይገኝም። በሌሎች አገሮች እያንዳንዱን ነገር ብቻ መማር ሳይሆን አዳዲስ ነገሮችም ይሠራሉ። ስለዚህ ከዛሬ ጀምሮ ለወደፊት ወንድ ልጆችና ሴት ልጆች ሁሉ ከስድስት ዓመታቸው በኋላ ወደ ትምህርት ቤት እንዲገቡ ይሁን።

ልጆቻቸውን ለማስተማር የማይተጉ ቤተሰቦች ወላጆቻቸው ሲሞቱ ንብረታቸው ለልጆቹ መሆኑ ቀርቶ ለመንግሥት ይተላለፋል። ተማሪ ቤቶችንና አስተማሮችን የሚያዘጋጀው መንግሥቴ ነው።

ሺ፰፻፺፱ ዳግማዊ ምኒልክ »።

ይህ ጥብቅ የሆነው በርስትና በንብረት መወረስ እቀጣሃለሁ ተብሎ የታወጀው የማሥጋት አዋጅ በዚህ ረገድ የነበራቸውን ታላቅ አሳብ ያሳያል። ስለዚህ ለመጀመሪያ ጊዜ በኤውሮጳው ዓይነት ለማስተማር እንዲጀመር ከግብጽ አገር አስተማሮች አስመጥተው ዛሬም በስማቸው የሚጠራውን የዳግማዊ ምኒልክን ተማሪ ቤት በሺ9) ዓመተ ምህረት ከፈቱ። ይህም ለአንድ ሕዝብ ሥልጣኔ መጀመሪያ መግቢያው መንገድ መሆኑን በማሰብ ነው። በዚያ ጊዜ ማንበብና መጻፍን ማወቅ ለቤተ ክህነት አገልግሎትና አንዳንድም ጸሐፊ ለመሆን ካሰበ ሰው በቀር ሥራዬ ብሎ የሚደክምበት አልነበረም። ብዙ መሻሻልና የሚቋቋም አስፈላጊ ነገር እንደ ነበረ እርግጥ ነው። ግን በጦርነት አገርን ከማቅናት የመጣባቸውንም ጠላት ከመከላከል ሰላምንም ለሕዝባቸው ከመመሥረት አልፈው ሌሎችን ነገሮችና የአስተዳደሩን ዓይነት በጣሙን ለማሻሻል በቂ ጊዜ አላገኙም። የምኒልክ የጸጥታ ዘመኖች ናቸው ከምንላቸው ከዓድዋ ጦርነት ወዲህ ካሉት ዓመቶችም ፮ቱ አጤ ምኒልክ በሕመም ምክንያት ከቤት ስለዋሉ በተፈጥሮ የነበራቸው ትጋትና ጥንካሬ እየደከመ ሔዶ ብዙውን ሥራ አሰናክሎታል። የመጀመሪያው የሥራ መሰልቸትና የሕመም ስሜት መሞከር የጀመራቸው በሺ8)(7 ዓ.ም ግድም ነው። የምክር ስብሰባ ሲደረግም የወትሮው ንቃትና ሥራ ወዳድነት ነገሩንም በትዕግሥትና በማስተዋል ከመከታተል መሰልቸት ይታይባቸው ጀመረ። ጠንካራ የነበረው ሰውነታቸውም የመዛል ዓይነት መልክ አበጀ። የነበራቸው ዋና አሳብ ይህን በብዙ ድካም ያሰፉትንና ያቋቋሙትን አንድ የሆነ የኢትዮጵያ መንግሥት ግዛታቸውን በማይናወጥ ዓይነት ላሳደግዋቸው የልጅ ልጃቸው ለልጅ ኢያሱ በጠነከረ መሠረት ለማስተላለፍ ነበር። ስለዚህም በሺ9)1 ዓ.ም ዋና ዋናዎችን አገረ ገዢዎችና ወዲያውም የጦር አዛዦች የነበሩትን ራሶች ደጃዝማቾች መኳንንቶችም ሰብስበው በጳጳሱ በአቡነ ማቴዎስ ቃል ልጅ ኢያሱ አልጋ ወራሽ እንዲሆኑ እንዳይከድዋቸውም አማልዋቸው። ከዚያ ወዲህ እስከ ሞታቸው ያሉት ፮ ዘመኖች የአጤ ምኒልክ የሕመም ዘመኖች ናቸው። ሕመሙ ሲጀምራቸው ራ7 ዓመት ሆንዋቸው ነበር።

በነዚህ የሕመም ዘመኖች ውስጥ እቴጌ ጣይቱ የመንግሥቱን ሥልጣን ለመያዝ በብዙው ደክመዋል። ነገር ግን የንጉሠ ነገሥቱ እንደ ራስ ተሰማና እንደ ፊታውራሪ ሀብተ ጊዮርጊስያሉት ታማኝ አሽከሮች ሌሎችም መኳንንቶች በነገሩ ጠንክረውበት የእቴጌይቱ አሳብ አልተፈጸመም። አጤ ምኒልክ እንደ ልጃቸው ይወድዋቸውና ያምንዋቸው የነበሩት የሐረርን አውራጃ ግዛት ያሰፉትና በዓድዋም ጦርነት ስማቸው በጀግንነት ሲጠራ የሚኖረው ልዑል ራስመኰንን ቀደም ብለው በሺ9)(8 አርፈው ነበር። ራስ ተሰማም ቆይተው አጤ ምኒልክ ሕመሙ ጠንቶባቸው ሳለ በሺ9)3 ዓ.ም ከንጉሠ ነገሥቱ በፊት ሞቱ።

እነዚህን በታሪክ ከፍ ያሉትንና የማይረሱ የሆኑትን እንደተከበረ አልማዝ ጉልህ ሆነው የሚያንጸባርቁትን ሞያዎች ሁሉ የሠሩት አጤ ምኒልክ በሕመማቸው ጊዜ በመንግሥታቸው ውስጥ ይደረጉ የነበሩትን ምናልባትም ለአሳባቸው የማይስማሙትን ጉዳዮች እስከ ሞታቸው ዘመን እስከ ሺ9)6 ዓ.ም ድረስ እየሰሙ መታገሥ ግድ ሆኖባቸው ነበር። በግዛታቸው #5 ዘመኖች ውስጥ ከፍ ያሉ አስቸጋሪ የነበሩትን ነገሮች በመልካም ዕድልና ትእግሥት በእውቀትም አለፍዋቸው። ዘመናቸው ብዙ ትግል የነበረበት ከፍ ያለ ቆራጥነት የሚያስፈልገውና ዕረፍት የሌለበት ጊዜ ነበር። በዚህ ትግል ከርሳቸው በፊት የነበሩ ፪ ጀግኖች ንጉሦች የደከሙበትን የአጤ ቴዎድሮስን ኢትዮጵያን አንድ የማድረግ ምኞቶችና የአጤ ዮሐንስን የአገር ፍቅር ቅናት በማስተባበር የሁለቱንም ነገሥታት ዓላማ የነበረውን የኢትዮጵያን ስፋትና መደርጀት አንድነትም የማስገኘትን የክብር አክሊል በታሪክ እርሳቸው ታደሉት። ከዚህ በኋላ የቀረው እርሳቸው የታገሉበትንና የደከሙበትን እርምጃ ተከትሎ በማስፋፋት መያዝና ማቆየት ብቻ ነበር።

አጤ ምኒልክ ለአንድ ንጉሥ ከሁሉ የበለጠ ከሆነው ተግባሩ በፍርድ ረገድም አድላዊነት የሌለባቸው ቀጥተኛና እውነተኛውን ነገር ወዳጅ በደለኛውን እንደሚገባው የሚቀጡ ለተበደለውም መብቱን የሚጠብቁ አመዛዛኝ ዳኛ ነበሩ። ለተጐዳ ደሀም ረዳቱና ደጋፊው ርኅሩኅም በመሆን የታወቀ ስም ነበራቸው። በኢትዮጵያ መሬት ቀላድ ተጥሎ ደንብ ያለው የመሬት ስፍር ከተደረገ በኋላ « በእኔ ጊዜ ርስት ያልተተከልክና የፈለግህም ወደ ተወለድክበት አገር ያልገባህ አገርህም ሳትገባ ርስትም ሳትይዝ ትቀራለህ » የሚሉ ንጉሥ ነበሩ።

ስለዚህም በደግነታቸውና በአዛኝነታቸው ርኅርኅት እናት የምትጠራበትን በሕዝባቸውም ዘንድ ለሁልጊዜ የማይረሳውን ስም « እምዬ ምኒልክ » ተብሎ መጠራትን አተረፉ። ካፓ ላንቃ ፈረስ በቅሎ ብርና በሬ ላምም ይሰጡት የነበረው ካህኑ ነጋዴውና ገበሬው ሕዝብ ከአጤ ምኒልክ የዕረፍት ጊዜ ከታህሣሥ ፫ ቀን ፲፱)፮ ዓ.ም በኋላ ሞታቸውን ምንም ቢደበቅ በሐሜትሰምቶት ስለነበረ ነገሩ ሆዱን በልቶት በየሥራው ላይ በግጥም።






እምዬ ምኒልክ

« ፈረስ በቅሎ ስጠኝ ብዬ አለምንህም ፤
በሬ ስጠኝ ብዬ እኔ አለምንህም ፤
ላምም ስጠኝ ብዬ እኔ አለምንህም ፤
ካፓ ላንቃ ስጠኝ ብዬ አለምንህም ፤
ብርም ስጠኝ ብዬ እኔ አለምንህም ፤
አምና ነበርህ እንጂ ዘንድሮ የለህም። »







ብሎ በልቡ የሚጉላላውን የዳግማዊ ምኒልክን ሞት ተናገረ ይህም እንኳንስ የተሾመውና የተሸለመው አገር የገዛው መኳንንቱ ቀርቶ ደሀውም ሕዝብ ለአጤ ምኒልክ እንዴት ያለ ፍቅር እንደነበረው ያስረዳል። ለሁል ጊዜም የምኒልክ ስም በታሪካቸው ከፍተኛነት ብቻ ሳይሆን በደግነታቸውም በኢትዮጵያ ሕዝብ ዘንድ እንደዚህ ባሉት ግጥሞች ሲታወስ ይኖራል።

አብያተ ክርስቲያናትን በማቋቋም ያከናወንዋቸው

መንፈሳውያን ተግባሮች ከመታሰቢያ ቤቱ ድርጅት።

ግርማዊ ዳግማዊ አጤ ምኒልክ ሥጋዊ ኃይል ብቻ ሳይሆን መንፈሳዊ ኃይል ኢትዮጵያን በበለጠ እንዲደግፋት ስለተረዱ ከግራኝ ወረራ በፊት አብያተ ክርስቲያናት የነበሩባቸውን ሥፍራዎች በታሪክ እየመረመሩ እንደገና አብያተ ክርስቲያናት አቋቋሙባቸው። አረማውያን በወንጌል አምነው ተጠምቀው የመድኃኒታችን የኢየሱስ ክርስቶስ ቤተ ሰብእ እንዲሆኑ በአምልኮተ እግዚአብሔር እንዲጸኑ ስብከተ ወንጌልን አሰበኩ።

የገድል የትሩፋት ምንጭ የሚሆኑ ብዙ ገዳማትን ገደሙ የትምህርት የዕውቀት ምንጭ የሚሆኑ ብዙ አድባራትን ደብሩ የአዲስ ዓለም ደብረ ጽዮን የእንጦጦ መንበረ ጸሐይና ደብረ ኃይል የአዲስ አበባ ደብረ ጽጌ መካነ ሥላሴ ገነተ ጽጌ መንበረ መንግሥት እነዚህንም የመሳሰሉት በዘመነ መንግሥታቸው የደበሩዋቸው አድባራት እስካሁን አቅኝነታቸውንና አጽኒነታቸውን ከመመስከር አላቋረጡም።

በግርማዊት ንግሥተ ነገሥታት ዘውዲቱና በግርማዊ ጃንሆይ በቀዳማዊ ኃይለ ሥላሴ ዘመነ መንግሥት ያንዳንዶቹ አድባራት ሕንፃዎች ቢታደሱም የአዲስ ዓለም ደብረ ጽዮን ሕንፃ የእንጦጦ ደብረ ኃይል የመካነ ሥላሴ የሥዕል ቤት የገነተ ጽጌ የመንበረ መንግሥት ቅዱስ ገብርኤልና የደብረ ብርሃን ሕንፃዎች ባጤ ምኒልክ መሠራታቸውን እስካሁን የሚመሰክሩ ናቸው። አጤ ምኒልክ በመናገሻ ከተማቸው በአዲስ አበባ ለተከሏቸው አድባራት ካህናት በየቅጽረ ቤተ ክርስቲያናቸው አካባቢ መሥፈሪያ ቦታ በከተማቸው ዙሪያ መተዳደሪያ ጋሻ መሬት ሰጥተዋል ለአንዱ ደብር አንድ መቶ ሁለት መቶ ሶስት መቶ ጋሻ መሬት እየሰጡ ለአንዱካህን አንድ ጋሻ መሬት እንዲደርሰው በቅስና በዲቁና ወይም በመዘምርነት እንዲያገለግልበት አድርገዋል ለአለቃውና ለገበዙም ሰፊ ጉልት እየሰጡ የቤተ ክርስቲያንን አስተዳደር አስፋፍተዋል።

በገጠርም ለተከሏቸውና ለአስተከሏቸው አብያተ ክርስቲያናት አሥራ ሁለት አሥራ ሁለት ጋሻ መሬት ከዚያም በላይ የሆነ ሰፋፊ ርስት እየሰጡ ቀሳውስቱ ዲያቆናቱና መሪጌቶቹ ቤተ ክርስቲያንን በሚገባ እንዲያገለግሉ አድርገዋል። በዚህም ላይ ቅዱሳት መጻሕፍትን እያጻፉ መስቀል ጥና ጻህል ጽዋ ጽናጽል መቋሚያ ከወርቅ ከብርት ከብረት እያስቀረጹ ሥዕሎችን እያሣሉ ለገዳማትና ለአድባራት ለገጠር አብያተ ክርስቲያናትም አሳድለዋል ለካህናት የካፖ ላንቃ የቀሚስ የድርብ ሽልማትና ልዩ ልዩ ዳራጐት እየሰጡ ለአለቆቻቸው የወርቅ ካፖ ላንቃ ቀሚስ ድርብ የሐር ሱሪ የሐር ጥላ እየሸለሙ ጉባኤ ዘርግተው ለሚያስተምሩ መምህራን እንዲሁ ልዩ ልዩ ሽልማቶችና ዳረጎት የወር ቀለብና ርስት እየሰጡ የቅድስት ቤተ ክርስቲያንን ሥነ ሥርዓት በሚገባ አስፋፍተዋል።

በትግሬ በበጌምድር (በጐንደር) በጎጃም በላስታ በአማራ ሳይንት በሸዋ የሚገኙ ገዳማትና አድባራት በአጤ ምኒልክ መልካም ልግሥና ተጐብኝተዋል ሊቃውንቱና መምህራኑ ካህናቱና መዘምራኑ ሳይቀሩ ከግምጃ ቤታቸው ከቤተ መዛግብታቸው ካፖ ላንቃ ቀሚስ የሐር ጃኖ እየተሸለሙ ዘመነ መንግሥታቸውን ሲመርቁ በቅኔና በልዩ ልዩ ድርሰትና በግሥ ሲያሞግሱና ሲወድሱ ኖረዋል።

የዳግማዊ ምኒልክ ዕረፍት።

አጤ ምኒልክ ከዚህ በላይ ከብዙ በጥቂቱ ከረጅሙ በአጭሩ የተዘረዘሩትን አበይት ተግባራት በቤተ መንግሥትና በቤተ ክህነት ካከናወኑ በኋላ በ09)6 ዓ.ም በዘመነ ማርቆስ ታኅሣሥ3 ቀን ዓርብ ከዚህ ዓለም በሞት ተለዩ ከዕረፍታቸው በኋላ ርኅራኄያቸውንና ልግሥናቸውን የሚያሳስብ ግጥም እምዬ ምኒልክ የሚለው ተገጠመ። አጽማቸው በሥዕል ቤት ኪዳነ ምህረት ቤተ ክርስቲያን አጠገብ በነበረው ቤተ ጸሎታቸው አርፎ እንዲቆይ ከተደረገ በኋላ ከፍ ያለ መታሰቢያ እንዲቆምላቸው በልጃቸው በግርማዊት ንግሥተ ነገሥታት ዘውዲቱና በግርማዊ ንጉሠ ነገሥት በቀዳማዊ ኃይለ ሥላሴ( ያን ጊዜ ልዑል አልጋ ወራሽ) በልዑላን መሳፍንትና በክቡራን መኳንንት አንድ ሀሳብ ተወጠነ። ለዚሁም በብዙ ሺህ የሚቆጠር ገንዘብ ከቤተ መንግሥት ግምጃ ቤት ወጪ እንዲሆን ተፈቅዶ ቀድሞ የልዩ ልዩ አትክልት መጐብኛቸው የነበረው በቤተ መንግሥታቸው ቅጽር ውስጥ የሚገኘው ሥፍራ መታሰቢያቸው እንዲቆምበት በ09)0 በደማሚት እየተመታ መቆፈርና መደልደል ጀመረ።

በ09)01 ዓመተ ምሕረት በጥር ወር በጳጳሱ በአቡነ ማቴዎስ ጸሎተ ቡራኬ ተባርኮ ምስማክ ተሰብኮ ወንጌል ተነቦ ሥርዓተ ቡራኬው ሁሉ ከደረሰለት በኋላ መሠረቱ ተጣለ ዳግማዊ ምኒልክ የሚል ጽሑፍ ያለበት ከወርቅና ከብር የተሠራ የክብር ዕቃ ከመሠረቱ ጋር እንዲኖርተደረገ።

ይህም የመታሰቢያቸው ሕንፃ ስለተፈጸመ ፲፱፻፳ ዓ.ም በዘመነ ዮሐንስ ታኅሣሥ ፫ ቀን ማክሰኞ በዕጨጌ ገብረ መንፈስ ቅዱስ ኋላ ግን አቡነ ሳዊሮስ ጳጳስ ወዕጨጌ ጸሎተ ቡራኬ ተባርኮ ቅዳሴ ቤተ ክርስቲያኑ ከተከናወነ በኋላ ታቦተ እግዝእትነ ማርያም ወደ መታሰቢያው በክብር በገባችበት ቀን የዳግማዊ ምኒልክ ዐፅም ወደዚሁ በክብር ገብቶ ዐረፈ። የዳግማዊ ምኒልክ መታሰቢያ ቤት ተብሎ እንዲጠራ ለቤተ ክርስቲያኑ የክብር ስያሜ ተሰጠው የአለቃውም ስም « ሊቀ ሊቃውንት ዘመቃብረ ነገሥት ተላዌ አሠሩ ለባሮክ » ተብሎ እንዲጠራ ተወሰነ።

ግርማዊት ንግሥትና ግርማዊ ጃንሆይ ቀዳማዊ ኃይለ ሥላሴ ለዳግማዊ ምኒልክ መታሰቢያቤት መቋቋሚያ የሚሆን ብዙ ርስት ጉልትና ሰፊ የከተማ ቦታ ሰጡ በስማቸውም ማለት ዳግማዊ ምኒልክ የሚሉ ብዙ መጻሕፍትን አጽፈው አበረከቱት ራሳቸውም አጤ ምኒልክ ይደግሙበት የነበረው ዳዊት ከነአትሮንሱ ንግሥት ዘውዲቱም ይደግሙበት የነበረው ዳዊት በዚሁውስጥ ይገኛል ልዑል ራስ ካሣ ኃይሉ ልዑል ራስ ኃይሉ ተክለ ሃይማኖት ያጻፉዋቸውም የዳዊት መጻሕፍት በዚሁ ይገኛሉ በስማቸውም ለካህናት ለነዳያንና ለምስኪናን ብዙ ገንዘብ መጸወቱ በያመቱ ከተሰጠው ምጽዋት በላይ በ09)03 ዓ.ም የሰባተኛ ዓመት መታሰቢያቸው እንዲሁም በ፲፱፻፳ ዓ.ም የአሥራ አራተኛው ዓመት መታሰቢያቸው በተከበረ ጊዜ የመጸወቱላቸው ምጽዋት በብዙ እልፍ የሚቆጥር ነው።

በደዌ እጃቸው እግራቸው ለተቆረጠና ዓይናቸው ለፈረጠ ነዳያንና ምስኪናን ገንዘብ ብቻ ሳይሆን በቅሎ ከነኮርቻው ፈረስ ከነሙሉ ዕቃው ላም ከነጥጃዋ ይሰጣቸው ነበር ለካህናትም ብዙ ሽልማትና የገንዘብ የልብስ ዳረጎት ተሰጥቷል።

አጤ ምኒልክ አሽከሮቻቸውን ያምኗቸው ይወዷቸው አሽከሮቻቸውም ጌታቸውን አጤ ምኒልክን ይወዷቸው ያምኗቸው ስለነበረ መታሰቢያቸው በመቋቋሙ ደስ ተሰኝተው እነ ፊታውራሪ ሀብተ ጊዮርጊስ እነ አሳላፊ ኃይለ ኢየሱስ እነ ንቡረዕድ አድማሱ እነ ሐኪም ታች በሌ እነ ቀኛዝማች ወልደሚካኤል ለዳግማዊ ምኒልክ መታሰቢያ ቤት መርጃ የሚሆን ብዙ ርስት አበርክተዋል። ግርማዊት ንግሥትና ግርማዊ ንጉሠ ነገሥት በስማቸው መንፈሳዊ ትምህርት ቤትና የጡረታ ቤት አቋቁመው ብዙ ትሩፋት ስለሚፈጸምበት ድኩማንና ነዳያንም ስለሚረዱበት የሙት ልጆች ስለሚያድጉበት ሊቃውንትና መምህራንም ጉባኤያቸውን አስፋፍተው ለመላ ኢትዮጵያ የሚተርፍ ዕውቀትን ሊቅነትን ስለሚናኙበት ያጤ ምኒልክ ስማቸውና ታሪካቸው ከሞት ጥላ በላይ ሆነው ከብርሃን ወደ ብርሃን ሲመላለሱ ይኖራሉ በአረቦኑ በዚህ ዓለም ክብር እነሆ ሰማያዊ ክብራቸውን ያሳያሉ።

ታሪክ የተደረገባቸው ዘመኖች አጭር ማስታወሻ።

ዓመተ ምህረት ወርና ቀን።

በሺ8)$7 አጤ ቴዎድሮስ ንጉሠ ነገሥት ሆኑ።

በሺ8)$8 አጤ ቴዎድሮስ ሸዋ ገቡ።

በሺ8)%7 በሰኔ ፳፬ አጤ ምኒልክ ከመቅደላ አመለጡ።

በሺ 8)%9 መርሐ ቤቴ ተያዘ።

በሺ8)ራ ሚያዝያ 6 አጤ ቴዎድሮስ ዐረፉ።

በሺ8)ራ1 በኅዳር 8 ከወሎው ባላባት ከአባ ዋጠው ጋር ተዋግተው ድል አደረጉ።

በሺ8)ራ8 አባ ዋጠው እንደ ገና አምልጦ የጁ ላይ ደርሰው በት ተያዘ።

በሺ8)ራ9 ጉመሮንን ችሀን መቱ። ወደ ጐንደር ለመዝ

መት 4 ወር ጐጃም ቆዩ።

በሺ፰፻፸ 5 አጤ ዮሐንስ ወደ ሸዋ መጡ።

በሺ፰፻፸፩ ጥቅምት ምኒልክ በሸዋ ንጉሥ ተብለው ዘውድ ጫኑ።

በሺ፰፻፸፩ የእንጦጦ ከተማን ሥራ አስጀመሩ።

በሺ፰፻፸፪ በሸዋ ያለው መልከኝነት ገባርና ግንደበል ሰሞነኛ ውም መሬት እንዲጻፍ ትእዛዝ ወጣ።

በሺ፰፻፸፬ በግንቦት # እንባቦ ንጉሥ ምኒልክና ንጉሥ ተክለ ሃይማኖት ተዋጉ።

በሺ፰፻፸፭ ወይዘሮ ዘውዲቱን ለራስ አርኣያ ዳሩ።

በሺ፰፻፸፭ ንጉሥ ምኒልክ ወይዘሮ ጣይቱን አገቡ።

በሺ፰፻፸፮ መጀመሪያው የአሩሲ ዘመቻ ሆነ።

በሺ፰፻፸፰ የእንጦጦዋ ማርያም በታላቅ ድግሥ ተመረቀች።

በሺ፰፻፸፱ በኅዳር 1 2ኛ ወደ አሩሲ ተዘመተና ገበረ።

በሺ8)* ንጉሥ ተክለ ሃይማኖት ከደርቡሽ ተዋግተው ድል ሆኑ።

በሺ8)*1 አጤ ዮሐንስ ጐጃምን መቱት። ወዲያው መተማ ዘምተው በጦርነቱ ወደቁ።

በሺ8)*2 በጥቅምት ፳፭ አጤ ምኒልክ ንጉሠ ነገሥት ሆኑ።

ክፉ ቀን የተባለው የረሃብ ዘመን ከ08)*2 -

08)*4 ዘገየ።

በሺ8)*7 ወላሞ ተዘምቶበት ገበረ።

በሺ8)*8 ዳግማዊ ምኒልክ በዓድዋ ጦርነት ድል አገኙ።

በሺ8)*9 የመጀመሪያው የምኒልክ ብር ወጣ።

በሺ8)*9 ስልክ ገባ።

በሺ8)(9 የመጀመሪያዎቹ ሚኒስትሮች ተሾሙ።

በሺ9) የትምህርትን አዋጅ አወጡ የዳግማዊ ምኒልክ

ተማሪ ቤት ከፈቱ።

ሞሖሃሄማ ምለሄ ሙሀምማመሖሀሆሄ መህ ለ.ላ.ሕ.ለሀላሓሄ ሜሄሓሀሜሜላሄላ

በግርማዊ ንጉሠ ነገሥት ቀዳማዊ ኃይለ ሥላሴ የበላይ ጠባቂነት የሚመራው።

የዳግማዊ ምኒልክ መታሰቢያ ድርጅት

ሕሄሖሄሓላሐ ላላ ሕሄሕመማላሀሓ ህመሞሖሃሀምላመሖ

ባለ አደራ ቦርድ

ሁመሀማሃ መህ ምማሞሜምሄሄሜ

የባለ አደራው ቦርድ ጽሕፈት ቤት

መህህላሂሄ መህ ምሄለሄ ሁመሀማሃ መህ ሃላማሄሂምመማሜ

መንፈሳዊ ት/ ቤት የቤተ ክህነት የጡረታ ቤት %1 ሴቶችና ወን የድሆች ልጆች ቤት

አንደኛ ደረጃና የኢትዮጵያ ቤተ አገልግሎት ዶች ጡረተኞች የሚገኙበት &5 ሴቶችና ወንዶች

ክርስቲያን ከፍተኛ ትምህርቶች ሂለሞማሂለ ለመሕሄ ህመማ ምለሄ ሀሆሄሃ ልጆች

ምለሄመሓመሆላሂሀሓ ሜሄሕላሖሀማሥ ሜሄማሟላሂሄሜ 51 ሕሄሖ ሀሖሃ ሠመሕሄሖ. መማሙለሀሖሀሆሄ 75

ሁመሥሜ & ሆላማሓሜ

ሀ ሄሓሄሕሄሖምሀማሥ ሄሃሞሂምላመሖ

ሁ ሀሃሟሀሖሂሄሃ ሄምለ

ምለሄመሓመሆላሂሀሓ ሜምሞሃላሄሜ.

የዳግማዊ ምኒልክ መታሰቢያ ድርጅት

ሁኔታ ባጭሩ።

ከመታሰቢያ ቤቱ ድርጅት።

ለግርማዊ ዳግማዊ አጤ ምኒልክ የዘለዓለም መታሰቢያ ይሆን ዘንድ በግርማዊት ንግሥተ ነገሥታት ዘውዲቱ የተመሠረተው ይህ የመታሰቢያ ቤት ለሀገሩ መልካም ሥራን ለሠራ ንጉሥ ለዚህ ሥራው ተመዛዛኝ የሆነውን ውለታ መመለስ ተገቢ መሆኑን የተረዱት ግርማዊ ንጉሠ ነገሥት ቀዳማዊ ኃይለ ሥላሴ በበለጠ ድርጅት ተስፋፍቶ የተቋቋመበትን የተቀደሰ ዓላማና በጎ አድራጎት ለመሥራት እንዲችል በማሰብ በሊቀ ሊቃውንቱ ሰብሳቢነት ከፍተኛ ባለ ሥልጣኖች የሚገኙበትን አንድ የባለ አደራዎች ቦርድ ሾመውለት ሥራው በዚህ ቦርድ ሲካሄድ ብዙ ጊዜ ሆኖታል።

በግርማዊ ንጉሠ ነገሥት ቀዳማዊ ኃይለ ሥላሴ የበላይ ጠባቂነትና መሪነት በባለ አደራው ቦርድ ሥር የሚካሄዱት የሥራ ክፍሎች የሚከተሉት ናቸው።

1ኛ፡ስብሐተ እግዚአብሔርና መንፈሳዊው አገልግሎት በሌሊትና በመዓልት የሚፈጸምበት የግርማዊ ዳግማዊ አጤ ምኒልክና የግርማዊት ንግሥተ ነገሥታት ዘውዲቱ የግርማዊት እቴጌ ጣይቱ የሌሎቹ ሁሉ ስም እየተጠራ ልዑል እግዚአብሔር ለሁሉም ዕረፍተ ነፍስን እንዲያድላቸው ጸሎት የሚደርስበት ለግርማዊ ንጉሠ ነገሥትና ንጉሣውያን ቤተ ሰብ ረጅም ዕድሜና ሰላማዊ ዘመን እንዲያድልልን የሀገራችንን ነፃነትና የሕዝቡን ደኅንነት የቤተ ክርስቲያናችንንም መስፋፋት በቸርነቱ እንዲጠብቅ የሁሉ ጌታ ለሆነው ፈጣሪያችን ልመና የሚቀርብበት እንዲሁም ክርስቲያናዊ ምእመን የሆነ ሁሉ የሥላሴን ልጅነት የሚያገኝበት ጸሎቱንልመናውንና መባዓውን ወደ እግዚአብሔር የሚያቀርብበት በንስሐ ታድሶ የኢየሱስ ክርስቶስን ቅዱስ ስጋና ክቡር ደሙን የሚቀበልበት በመጨረሻም ከዚህ ዓለም ድካም ዐርፎ ዘለዓለማዊ ሕይወትን የሚታደልበት በኢትዮጵያ ኦርቶዶክስ ተዋሕዶ ቤተ ክርስቲያን ሥርዓት መሠረት የተሟላና የተደራጀ ሰፊ መንፈሳዊ አገልግሎት የሚሰጥበት በእመቤታችን በቅድስት ድንግል ማርያም ስም የተሰየመችው ቤተ ክርስቲያን ናት።

በዚህ ገዳም ውስጥ ሁለት ቤተ መቅደሶች ይገኙበታል።

አንደኛዋ ታዕካ ነገሥት እየተባለች የምትጠራው እመቤታችን ወደ ቤተ መቅደስ የገባችበት መታሰቢያ የሆነችው የቅድስት በአታ ቤተ ክርስቲያን ናት። በዚህችም ቤተ መቅደስ ውስጥ የግርማዊ ዳግማዊ አጤ ምኒልክ የግርማዊት እቴጌ ጣይቱ የግርማዊት ንግሥተ ነገሥታት ዘውዲቱ የብፁዕ አቡነ ማቴዎስና የልዕልት ጸሐይ ኃይለ ሥላሴ አፅም አርፎ ይገኛል።

ሁለተኛዋ ደብረ መንክራት እየተባለች የምትጠራው እመቤታችን ስለ ሰው ልጆች መዳን ከልጅዋ ከወዳጅዋ ከኢየሱስ ክርስቶስ ለተቀበለችው የምሕረት ቃል ኪዳን መታሰቢያ የሆነችው የኪዳን ምሕረት ቤተ ክርስቲያን ናት።

እነዚህ ሁለት ቤተ ክርስቲያኖች ለታላቁ ገዳም ዓይነተኛ አቅዋሞች ሲሆኑ በመታሰቢያ ቤቱም ድርጅት ውስጥ ከፍተኛውን ሥፍራ ይዘው የሚገኙ ናቸው። በእነዚህም ውስጥ በመምህርነት በስብከትና በክህነት የሚያገለግሉ ብዙ ካህናትና ተማሪዎች የሆኑ ዲያቆናት ይገኛሉ።

2ኛ፡ሁለተኛው ክፍል የዳግማዊ ምኒልክ መታሰቢያ መንፈሳዊ ትምህርት ቤት ነው።

ይህ ትምህርት ቤት ከተቋቋመበት ከ፲፱፻፳፭ ዓ.ም ጀምሮ ለቤተ ክርስቲያንና ለሀገራችን ያበረከተው ፍሬ በቀላል የሚገመት አይደለም በዚህ ትምህርት ቤት ውስጥ ያሉት መምህራን ቁጥራቸው ከአሥር በላይ ሲሆን ሁሉም በሊቃውንት ደረጃ የሚገኙ ናቸው። በትምህርት ቤቱ ውስጥ ሙሉ የቤተ ክርስቲያን ትምህርት የሚሰጥ በመሆኑ ከመጀመሪያው ደረጃ ጀምሮ እስከ መጨረሻው ደረጃ ያለውን ትምህርት ደቀ መዛሙርቱ እየተከታተሉ ጠቅላላውን ትምህርት በማከናወን የተመረቁ ብዙ ናቸው። ትምህርት ቤቱ ለትምህርት መስጫ አስፈላጊ የሆኑት መሣሪያዎችና ዕቃዎች ከሙሉ ድርጅት ጋር ያሉት በመሆኑ ከሙሉ የቤተ ክርስቲያን ትምህርት ጋር ዘመናዊ የአንደኛ ደረጃ ትምህርት ጐን ለጐን ይሰጥበታል። ስለዚህ ወደፊትከዚህ ትምህርት ቤት እየተመረቁ የሚወጡት ደቀ መዛሙርት በቤተ ክርስቲያን የመምህርነት የሰባኪነት የክህነትና የሊቅነት ትምህርት ብቻ ሳይሆን ከዘመኑ የሚፈለገውንም ዕውቀት አሟልተው ለአሁኑ ጊዜ ተስማሚ የሆነውን አግልግሎት እንደሚሰጡና ለሀገርም ሆነ ለቤተ ክርስቲያን ጠቃሚዎች ሆነው ይገኛሉ ተብሎ ተስፋ ተጥሎባቸዋል።

ስለኑሮአቸውም አጠባበቅ ምግባቸውን መኝታቸውን ልብሳቸውን ጤንነታቸውን ትምህርታቸውንና ጠቅላላ ደኅንነታቸውን የመታሰቢያ ቤቱ ድርጅት ራሱ ችሎ የሚጠብቃቸው ቁጥራቸው ከሰባ አምስት በላይ የሆኑ ሙሉ አዳሪ ተማሪዎች ሃምሳ ያህል ባለተስፋዎች ሁለት መቶ ያህል ተመላላሽ ተማሪዎች በትምህርት ቤቱ ውስጥ ይገኛሉ። ከዚህ ትምህርት ቤት ትምህርታቸውን እየፈጸሙና እየተመረቁ የሚወጡት ደቀ መዛሙርት በቤተ ክርስቲያን ትምህርት እስከ ሊቅነት ያለውን ዕውቀት የሚይዙ ሲሆን በዘመናዊውም ትምህርት የ1ኛ ደረጃን ዕውቀት ስለሚያገኙ የሚሰጣቸውን ፈተና እያለፉ ወደ ቅድስት ሥላሴ ፪ኛ ደረጃ መንፈሳዊ ትምህርት ቤትና በቀዳማዊ ኃይለ ሥላሴ ዩኒበርስቲ ውስጥ የመንፈሳዊው ክፍል ወደሆነው መንፈሳዊ ኮሌጅ ይሸጋገራሉ። ከዚህም በቀር በመምህርነት በሰባኪነትና በካህንነት ቤተ ክርስቲያንንና የንጉሠ ነገሥቱን መንግሥት ድርጅቶች እንዲያገለግሉ በመንፈሳዊ ሥራ ላይ እንዲሠማሩ ይደረጋል።

3ኛ ፤ ሦስተኛውና የመጨረሻው ክፍል የዳግማዊ ምኒልክ መታሰቢያ ጡረታ ቤት ሲሆን በዚህ ክፍል ውስጥ ምግባቸውን ልብሳቸውን መኖሪያቸውን መኝታቸውን ጤንነታቸውንና ጠቅላላ ደኅንነታቸውን የመታሰቢያ ቤቱ ድርጅት ችሎ የሚጦራቸው ከሃምሳ በላይ የሆነ ሽማግሌዎችና ደካሞች ወንዶችና ሴቶች ይገኛሉ። እነዚህም ጊዜው በሚፈቅደው ሁኔታ በሚገባ እየተጠበቁ ይኖራሉ።

የበጎ አድራጎትንና የመንፈሳዊ አገልግሎትን የመሳሰለውንም አስፈላጊና ጠቃሚ ሥራ ለሀገር የሚያበረክተው ይህ የዳግማዊ ምኒልክ መታሰቢያ ድርጅት በግርማዊ ንጉሠ ነገሥት ቀዳማዊ ኃይለ ሥላሴ የበላይ ጠባቂነትና መሪነት የሚካሄድ ሲሆን ሥራውን በቅርብ ሆኖ እንዲያስፈጽም በግርማዊ ንጉሠ ነገሥት የተሾመው ባለአደራ ቦርድ ቀድሞ ያለው ሀብት ስለሚጠበቅበት ወደፊት የሚገኘው ስለሚደረጅበትና መታሰቢያ ቤቱን የሚጠብቀው ሥራ ስለሚስፋፋበት ሁኔታ ሁሉ የባለአደራው ቦርድ ፕሬዚዳንት በሆኑት በሊቀ ሊቃውንቱ ሰብሳቢነት በየጊዜው ጉባኤ እያደረገ በመነጋገርና ውሳኔ በመስጠት የተጣለበትን አደራ ይፈጽማል።

የመታሰቢያ ቤቱንም ድርጅት ሥራ የሚያስፈጽምና የሚያከናውን የባለ አደራውም ቦርድ የሚሰጠውን ትእዛዝና ውሳኔ ሁሉ በሥራ ላይ የሚያውል በአንድ በንብረቱ አስተዳዳሪ የሚመራ የባለ አደራውም ቦርድ ጽሕፈት ቤት ይገኛል።

እስካሁን ከተፈጸመውና ወደፊትም እንዲሠራ ከሚታቀደው ተግባር የሚጠበቀውን መልካም ፍሬ ለማፍራት የቸሩ እግዚአብሔር ፈቃድ እንዲሆን እንለምናለን።
